

Καλώς ήρθατε στο iCloud
-----------------------

Η ΠΑΡΟΥΣΑ ΝΟΜΙΚΑ ΔΕΣΜΕΥΤΙΚΗ ΣΥΜΦΩΝΙΑ (ΣΥΜΒΑΣΗ) ΑΝΑΜΕΣΑ ΣΕ ΕΣΑΣ ΚΑΙ ΤΗΝ APPLE ΔΙΕΠΕΙ ΤΗΝ ΑΠΟ ΜΕΡΟΥΣ ΣΑΣ ΧΡΗΣΗ ΤΟΥ ΠΡΟΪΟΝΤΟΣ iCLOUD, ΤΟΥ ΛΟΓΙΣΜΙΚΟΥ, ΤΩΝ ΥΠΗΡΕΣΙΩΝ ΚΑΙ ΤΩΝ ΙΣΤΟΤΟΠΩΝ (ΣΥΝΟΛΙΚΑ ΑΝΑΦΕΡΟΝΤΑΙ ΩΣ Η «ΥΠΗΡΕΣΙΑ»). ΕΙΝΑΙ ΣΗΜΑΝΤΙΚΟ ΝΑ ΔΙΑΒΑΣΕΤΕ ΚΑΙ ΝΑ ΚΑΤΑΝΟΗΣΕΤΕ ΤΟΥΣ ΑΚΟΛΟΥΘΟΥΣ ΟΡΟΥΣ. ΠΑΤΩΝΤΑΣ «ΣΥΜΦΩΝΩ», ΣΥΜΦΩΝΕΙΤΕ ΟΤΙ ΘΑ ΙΣΧΥΟΥΝ ΟΙ ΠΑΡΟΝΤΕΣ ΟΡΟΙ ΣΕ ΠΕΡΙΠΤΩΣΗ ΠΟΥ ΕΠΙΛΕΞΕΤΕ ΝΑ ΕΧΕΤΕ ΠΡΟΣΒΑΣΗ ΣΤΗΝ ΥΠΗΡΕΣΙΑ Ή ΝΑ ΤΗ ΧΡΗΣΙΜΟΠΟΙΗΣΕΤΕ.Η Apple, ως πάροχος της Υπηρεσίας, σας επιτρέπει να χρησιμοποιείτε ορισμένες διαδικτυακές υπηρεσίες, συμπεριλαμβανομένης της αποθήκευσης του προσωπικού περιεχομένου σας (όπως επαφές, ημερολόγια, φωτογραφίες, σημειώσεις, υπενθυμίσεις, έγγραφα, δεδομένα εφαρμογών και email στο iCloud), στο οποίο μπορείτε να αποκτήσετε πρόσβαση από τις συμβατές συσκευές και υπολογιστές σας, καθώς και ορισμένες υπηρεσίες βάσει τοποθεσίας αποκλειστικά και μόνο σύμφωνα με τους όρους και τις προϋποθέσεις που προβλέπονται στην παρούσα Σύμβαση. Το iCloud ενεργοποιείται αυτόματα όταν χρησιμοποιείτε συσκευές με iOS 9 ή μεταγενέστερη έκδοση και συνδέεστε με τον Λογαριασμό Apple σας (καλούμενο προηγουμένως «Apple ID») κατά τη διαμόρφωση της συσκευής, εκτός εάν αναβαθμίζετε τη συσκευή και επιλέξετε να μην ενεργοποιήσετε το iCloud. Μπορείτε να απενεργοποιήσετε το iCloud από τις Ρυθμίσεις. Όταν το iCloud είναι ενεργοποιημένο, το περιεχόμενό σας θα αποθηκεύεται αυτόματα από την Apple σε διακομιστές της Apple ή τρίτων έτσι ώστε να μπορείτε αργότερα να έχετε πρόσβαση στο εν λόγω περιεχόμενο ή να προωθείται ασύρματα στις άλλες συσκευές ή υπολογιστές σας όπου είναι ενεργοποιημένο το iCloud. 

I. ΠΡΟΫΠΟΘΕΣΕΙΣ ΧΡΗΣΗΣ ΤΗΣ ΥΠΗΡΕΣΙΑΣ          A. Ηλικία. Η Υπηρεσία είναι διαθέσιμη μόνο σε άτομα ηλικίας 13 ετών και άνω (ή σε άτομα αντίστοιχων κατώτατων ορίων ηλικίας στην οικεία δικαιοδοσία), εκτός εάν είστε κάτω των 13 ετών και ο Λογαριασμός Apple σάς παρασχέθηκε βάσει αιτήματος που υπέβαλε εγκεκριμένο εκπαιδευτικό ίδρυμα ή ζητήθηκε από τον γονέα ή κηδεμόνα σας στο πλαίσιο της δυνατότητας Οικογενειακής κοινής χρήσης. Δεν συλλέγουμε, δεν χρησιμοποιούμε και δεν κοινοποιούμε σκόπιμα προσωπικές πληροφορίες από παιδιά ηλικίας κάτω των 13 ετών, ή άτομα που δεν καλύπτουν τα αντίστοιχα κατώτατα όρια ηλικίας στη σχετική δικαιοδοσία, χωρίς να έχουμε λάβει προηγουμένως τη συναίνεση των γονέων με τρόπο που μπορούμε να ελέγξουμε.  Ο γονείς ή οι κηδεμόνες θα πρέπει επίσης να υπενθυμίζουν στους ανηλίκους ότι η συνομιλία με αγνώστους μέσω του Διαδικτύου είναι δυνατό να εγκυμονεί κινδύνους για αυτούς και θα πρέπει να λαμβάνουν τις κατάλληλες προφυλάξεις για την προστασία των ανηλίκων, συμπεριλαμβανομένης της παρακολούθησης της χρήσης της Υπηρεσίας από αυτούς.

Για να χρησιμοποιήσετε την Υπηρεσία, δεν επιτρέπεται να είστε άτομο στο οποίο έχει απαγορευθεί η λήψη της σύμφωνα με το δίκαιο των Ηνωμένων Πολιτειών ή άλλων αρμόδιων δικαιοδοσιών, συμπεριλαμβανομένης της χώρας κατοικίας σας ή της χώρας από την οποία χρησιμοποιείτε την Υπηρεσία. Με την αποδοχή της παρούσας Σύμβασης, δηλώνετε ότι κατανοείτε και συμφωνείτε με τα ανωτέρω.          Β. Συσκευές και Λογαριασμοί. Η χρήση της Υπηρεσίας ενδέχεται να απαιτεί συμβατές συσκευές, πρόσβαση στο Διαδίκτυο και συγκεκριμένο λογισμικό (η χρήση του οποίου ενδέχεται να υπόκειται σε χρέωση), καθώς και την πραγματοποίηση περιοδικών αναβαθμίσεων και να επηρεάζεται από τις επιδόσεις αυτών. Η Apple διατηρεί το δικαίωμα να περιορίσει τον αριθμό των λογαριασμών iCloud («Λογαριασμοί») που μπορούν να δημιουργηθούν από μια συσκευή και τον αριθμό των συσκευών που μπορούν να συνδεθούν με έναν Λογαριασμό. Ενδέχεται να είναι υποχρεωτική η χρήση της πιο πρόσφατης έκδοσης του απαιτούμενου λογισμικού για ορισμένες συναλλαγές ή χαρακτηριστικά. Συμφωνείτε ότι η ικανοποίηση των εν λόγω απαιτήσεων είναι δική σας ευθύνη. 

          Γ. Περιορισμοί χρήσης.  Συμφωνείτε ότι θα χρησιμοποιείτε την Υπηρεσία μόνο για τους σκοπούς που επιτρέπονται από την παρούσα Σύμβαση και μόνο στον βαθμό που επιτρέπεται από κάθε ισχύουσα νομική ή κανονιστική διάταξη ή πρακτική που είναι γενικά αποδεκτή στην αρμόδια δικαιοδοσία. Στον Λογαριασμό σας έχει διατεθεί χωρητικότητα αποθήκευσης 5 GB όπως περιγράφεται στις σελίδες χαρακτηριστικών του iCloud. Μπορείτε να αγοράσετε επιπρόσθετη χωρητικότητα αποθήκευσης σύμφωνα με τα κατωτέρω περιγραφόμενα. Απαγορεύεται η υπέρβαση ισχυόντων ή εύλογων περιορισμών εύρους ζώνης ή χωρητικότητας αποθήκευσης (για παράδειγμα, σε σχέση με τον χώρο εφεδρικών αντιγράφων ή λογαριασμών email). Η εν λόγω υπέρβαση ενδέχεται να αποτρέψει τη δημιουργία εφεδρικών αντιγράφων στο iCloud, την προσθήκη εγγράφων ή τη λήψη νέων email που αποστέλλονται στη διεύθυνση email σας στο iCloud. Εάν η χρήση της Υπηρεσίας ή άλλη συμπεριφορά από μέρους σας απειλήσει, σκόπιμα ή μη, την ικανότητα της Apple για παροχή της Υπηρεσίας ή άλλων συστημάτων, η Apple έχει το δικαίωμα να λάβει όλα τα εύλογα μέτρα για να προστατεύσει την Υπηρεσία και τα συστήματα της Apple, συμπεριλαμβανομένης, ενδεχομένως, της αναστολής της πρόσβασής σας στην Υπηρεσία. Επανειλημμένες παραβιάσεις των περιορισμών ενδέχεται να οδηγήσουν σε οριστική διακοπή του Λογαριασμού σας.Αν είστε καλυπτόμενη οντότητα, επιχειρηματικός συνεργάτης ή εκπρόσωπος καλυπτόμενης οντότητας ή επιχειρηματικού συνεργάτη (όπως ορίζονται αυτοί οι όροι στο άρθρο 45, παράγραφος 160\.103 του C.F.R. (Κώδικα Ομοσπονδιακών Κανονισμών)), συμφωνείτε ότι δεν θα χρησιμοποιείτε οποιοδήποτε συστατικό μέρος, λειτουργία ή άλλη δυνατότητα του iCloud για τη δημιουργία, τη λήψη, τη διατήρηση ή τη διαβίβαση «προστατευόμενων πληροφοριών υγείας» (όπως αυτός ο όρος ορίζεται στο άρθρο 45, παράγραφος 160\.103 του C.F.R. (Κώδικα Ομοσπονδιακών Κανονισμών)) ή δεν θα χρησιμοποιείτε το iCloud καθ' οποιονδήποτε τρόπο που θα καθιστά την Apple (ή οποιαδήποτε Θυγατρική της Apple) επιχειρηματικό συνεργάτη δικό σας ή τρίτου.          Δ. Διαθεσιμότητα της Υπηρεσίας. Η Υπηρεσία ή οποιοδήποτε χαρακτηριστικό ή μέρος αυτής ενδέχεται να μην διατίθενται σε όλες τις γλώσσες ή σε όλες τις χώρες, και η Apple δεν προβαίνει σε καμία δήλωση ότι η Υπηρεσία ή οποιοδήποτε χαρακτηριστικό ή μέρος αυτής είναι κατάλληλα ή διαθέσιμα για χρήση σε οποιαδήποτε δεδομένη τοποθεσία. Στον βαθμό που επιλέγετε να προσπελάσετε και να χρησιμοποιήσετε την Υπηρεσία, το πράττετε με δική σας πρωτοβουλία και φέρετε την ευθύνη για τη συμμόρφωση με όλους τους ισχύοντες νόμους.          Ε. Τροποποίηση της Υπηρεσίας.  Η Apple διατηρεί το δικαίωμα τροποποίησης της παρούσας Σύμβασης ανά πάσα στιγμή και επιβολής νέων ή επιπρόσθετων όρων ή προϋποθέσεων σχετικά με τη χρήση της Υπηρεσίας από εσάς, υπό την προϋπόθεση ότι θα σας ειδοποιήσει 30 ημέρες πριν από οποιαδήποτε ουσιώδη δυσμενή μεταβολή στην Υπηρεσία ή στους ισχύοντες όρους υπηρεσίας, εκτός αν δεν θα είναι εύλογο να σας ειδοποιήσει λόγω συνθηκών που οφείλονται σε νομικές ενέργειες, ενέργειες ρυθμιστικών αρχών ή κυβερνητικές ενέργειες, προκειμένου να αντιμετωπίσει ζητήματα ασφάλειας των χρηστών, απορρήτου των χρηστών ή ζητήματα τεχνικής ακεραιότητας, να αποφύγει τις διακοπές της υπηρεσίας σε άλλους χρήστες ή λόγω φυσικών καταστροφών, καταστροφικών γεγονότων, πολέμου ή άλλου παρόμοιου περιστατικού που δεν εμπίπτει στη σφαίρα του εύλογου ελέγχου της Apple. Αναφορικά με τις υπηρεσίες iCloud με πληρωμή, π.χ. iCloud\+ όπως περιγράφεται παρακάτω, η Apple δεν θα προβαίνει σε οποιαδήποτε ουσιώδη δυσμενή μεταβολή στην Υπηρεσία πριν τη λήξη της τρέχουσας περιόδου της συνδρομής σας, εκτός εάν η μεταβολή είναι ευλόγως απαραίτητη ενόψει νομικών, ρυθμιστικών ή κυβερνητικών ενεργειών, στο πλαίσιο αντιμετώπισης ζητημάτων που αφορούν την ασφάλεια των χρηστών, το απόρρητο των χρηστών ή την τεχνική ακεραιότητα, για την αποφυγή διακοπών στην παροχή της υπηρεσίας σε άλλους χρήστες ή για την αποφυγή ζητημάτων που απορρέουν από φυσικές καταστροφές, καταστροφικά γεγονότα, πόλεμο ή άλλο παρόμοιο περιστατικό που δεν εμπίπτει στη σφαίρα του εύλογου ελέγχου της Apple. Σε περίπτωση που η Apple προχωρήσει παρ' όλ' αυτά σε ουσιώδεις δυσμενείς μεταβολές στην Υπηρεσία ή στους όρους χρήσης, έχετε το δικαίωμα καταγγελίας της παρούσας Σύμβασης και οριστικής διακοπής του λογαριασμού σας, οπότε η Apple θα προχωρήσει σε κατ’ αναλογία επιστροφή οποιουδήποτε ποσού το οποίο είχατε προκαταβάλει για την αντίστοιχη περίοδο της συνδρομής σας. Η Apple δεν ευθύνεται απέναντί σας για οποιεσδήποτε τροποποιήσεις στην Υπηρεσία ή στους όρους χρήσης που πραγματοποιήθηκαν σύμφωνα με την ενότητα Ι.Ε.

II. ΧΑΡΑΚΤΗΡΙΣΤΙΚΑ ΚΑΙ ΥΠΗΡΕΣΙΕΣ          Α. Φωτογραφίες            1\.  Φωτογραφίες iCloud. Όταν ενεργοποιείτε την εφαρμογή «Φωτογραφίες iCloud», οι φωτογραφίες, τα βίντεο και τα μεταδεδομένα σας καθώς και οποιαδήποτε επεξεργασία πραγματοποιείτε στην εφαρμογή «Φωτογραφίες» στη συσκευή iOS σας ή στον υπολογιστή σας με λειτουργικό σύστημα macOS ή Windows, θα αναφορτώνονται και θα αποθηκεύονται αυτόματα στο iCloud και στη συνέχεια θα προωθούνται σε όλες τις λοιπές συσκευές και υπολογιστές σας όπου έχει ενεργοποιηθεί η εφαρμογή «Φωτογραφίες iCloud». Η ανάλυση φωτογραφιών και βίντεο ενδέχεται να διαφέρει ανάλογα με τις ρυθμίσεις και τον διαθέσιμο χώρο αποθήκευσης της συσκευής σας.  Μπορείτε να κατεβάσετε φωτογραφίες και βίντεο πλήρους ανάλυσης ανά πάσα στιγμή.            2\. Κοινόχρηστα άλμπουμ.  Όταν χρησιμοποιείτε τα «Κοινόχρηστα άλμπουμ», η Apple αποθηκεύει τις φωτογραφίες και τα βίντεο που μοιράζεστε μέχρι να τα διαγράψετε. Μπορείτε να προσπελάσετε τις κοινόχρηστες φωτογραφίες και βίντεο από οποιαδήποτε συσκευή που έχει πρόσβαση στα «Κοινόχρηστα άλμπουμ». Τα άτομα που προσκαλείτε στα Kοινόχρηστα άλμπουμ μπορούν να βλέπουν, να αποθηκεύουν, να αντιγράφουν και να μοιράζονται αυτές τις φωτογραφίες και τα βίντεο, καθώς και να συνεισφέρουν με δικές τους φωτογραφίες, βίντεο και σχόλια.  Εάν επιλέξετε να χρησιμοποιήσετε τα Κοινόχρηστα Άλμπουμ» για να μοιραστείτε φωτογραφίες μέσω ενός συνδέσμου ιστού, οι φωτογραφίες αυτές θα διατίθενται δημόσια σε οποιονδήποτε έχετε στείλει τον σύνδεσμο ή έχει πρόσβαση στον σύνδεσμο. Εάν επιθυμείτε να σταματήσετε να μοιράζεστε συγκεκριμένες φωτογραφίες, βίντεο, σχόλια ή ολόκληρα Κοινόχρηστα Άλμπουμ, μπορείτε να τα διαγράψετε ανά πάσα στιγμή.  Ωστόσο, δεν θα διαγραφεί το περιεχόμενο που είχε προηγουμένως αντιγραφεί από ένα Κοινόχρηστο Άλμπουμ σε μια άλλη συσκευή ή υπολογιστή.  

            3\. Κοινόχρηστη Βιβλιοθήκη Φωτογραφιών.  Εάν έχετε ενεργοποιήσει τις Φωτογραφίες iCloud, μπορείτε να δημιουργήσετε ή να συμμετάσχετε σε μια Κοινόχρηστη Βιβλιοθήκη με έως και πέντε άλλα άτομα.  Όταν συνεισφέρετε φωτογραφίες και βίντεο σε μια Κοινόχρηστη Βιβλιοθήκη Φωτογραφιών, τα στοιχεία αυτά μεταφέρονται από την Προσωπική Βιβλιοθήκη σας στην Κοινόχρηστη Βιβλιοθήκη. Όλοι οι συμμετέχοντες έχουν ίσα δικαιώματα για προσθήκη, επεξεργασία και διαγραφή περιεχομένου στην Κοινόχρηστη Βιβλιοθήκη. Οι συμμετέχοντες στην Κοινόχρηστη βιβλιοθήκη έχουν όλοι πρόσβαση στο περιεχόμενο της Κοινόχρηστης βιβλιοθήκης, αλλά το περιεχόμενο της Κοινόχρηστης βιβλιοθήκης υπολογίζεται μόνο στο όριο του χώρου αποθήκευσης στο iCloud του ατόμου που δημιούργησε την Κοινόχρηστη Βιβλιοθήκη.  Εάν εξαντληθεί ο χώρος αποθήκευσης στο iCloud του κατόχου της βιβλιοθήκης, το περιεχόμενο δεν μπορεί πλέον να προστεθεί στην Κοινόχρηστη Βιβλιοθήκη και αλλαγές όπως τροποποιήσεις, αγαπημένα και προσαρμογές μεταδεδομένων δεν θα συγχρονίζονται πλέον.  Οι χρήστες που είναι κάτω των 13 ετών (ή ισοδύναμο ελάχιστο όριο ηλικίας στη σχετική δικαιοδοσία) με Λογαριασμό Apple που έχει καθοριστεί από γονέα ή κηδεμόνα μπορούν να συμμετέχουν σε μια Κοινόχρηστη Βιβλιοθήκη Φωτογραφιών μόνο με άλλα μέλη της οικογένειας.

          Β. Φάκελος και Κοινή χρήση αρχείων. Όταν χρησιμοποιείτε τον «Φάκελο iCloud» και την «Κοινή χρήση αρχείων», η Apple αποθηκεύει κάθε αρχείο που μοιράζεστε μέχρι να το διαγράψετε.  Μπορείτε να προσπελάσετε τα κοινόχρηστα αρχεία σας από οποιαδήποτε συσκευή Apple με ενεργοποιημένο το iCloud. Μπορείτε να επιτρέψετε την πρόσβαση σε άτομα προκειμένου να προβάλλουν, να αποθηκεύουν, να αντιγράφουν ή να επεξεργάζονται αυτά τα αρχεία.  Έχετε τη δυνατότητα να παραχωρήσετε σε άτομα το δικαίωμα επεξεργασίας των αρχείων ή μόνο το δικαίωμα προβολής τους.  Εάν χρησιμοποιείτε τον «Φάκελο iCloud» και την «Κοινή χρήση αρχείων» για να μοιραστείτε αρχεία μέσω ενός συνδέσμου ιστού, τα αρχεία αυτά διατίθενται δημόσια σε οποιονδήποτε έχετε αποστείλει τον σύνδεσμο ιστού.  Μπορείτε να διακόψετε την κοινή χρήση αρχείων ανά πάσα στιγμή.  Εάν διακόψετε την κοινή χρήση, τα αρχεία θα διαγραφούν από το iCloud Drive στις συσκευές όλων. Ωστόσο, δεν θα διαγράφονται τυχόν αρχεία που είχαν αντιγραφεί σε άλλη συσκευή ή υπολογιστή.          Γ. Mail Drop. Εάν είστε συνδεδεμένοι στο iCloud και χρησιμοποιείτε την εφαρμογή «Mail» του λειτουργικού συστήματος macOS ή το iCloudMail στον ιστό για την αποστολή email μεγάλων συνημμένων αρχείων, θα έχετε τη δυνατότητα να χρησιμοποιήσετε το Mail Drop.  Με το Mail Drop, τα μεγάλα συνημμένα αρχεία σας θα αποθηκεύονται προσωρινά στους διακομιστές του iCloud προκειμένου να διευκολύνεται η παράδοσή τους. Η Apple θα αποστέλλει ένα σύνδεσμο ή μια προεπισκόπηση του συνημμένου αρχείου στους παραλήπτες, ανάλογα με την εφαρμογή email του παραλήπτη. Η προσωρινή αποθήκευση μεγάλων συνημμένων αρχείων email δεν θα προσμετράται στο όριο του χώρου αποθήκευσής σας στο iCloud. Για περισσότερες πληροφορίες σχετικά με το Mail Drop, ανατρέξτε στη διεύθυνση https://support.apple.com/HT203093\.           Δ. Εφαρμογές τρίτων. Εάν συνδεθείτε σε ορισμένες εφαρμογές τρίτων με τα στοιχεία πρόσβασης του iCloud, συμφωνείτε ότι θα επιτρέπετε στην εν λόγω εφαρμογή να αποθηκεύει δεδομένα στον προσωπικό λογαριασμό σας στο iCloud και ότι θα επιτρέπετε στην Apple να συγκεντρώνει, να αποθηκεύει και να επεξεργάζεται τα εν λόγω δεδομένα για λογαριασμό του αντίστοιχου τρίτου δημιουργού εφαρμογών σε σχέση με την από μέρους σας χρήση της Υπηρεσίας και των εν λόγω εφαρμογών. Τα δεδομένα που αποθηκεύει η εφαρμογή στον προσωπικό λογαριασμό σας στο iCloud θα προσμετρώνται στο όριο αποθήκευσής σας.  Είναι δυνατή η κοινή χρήση αυτών των δεδομένων με άλλη εφαρμογή που κατεβάζετε από τον ίδιο δημιουργό εφαρμογών. 

          Ε. Οικογενειακή κοινή χρήση. Με την «Οικογενειακή κοινή χρήση», μπορείτε να μοιράζεστε ορισμένο περιεχόμενο που έχετε αγοράσει, όπως αγορές από το Store και συνδρομές της Apple με μέλη της οικογένειάς σας. Μπορείτε επίσης να μοιράζεστε ορισμένο περιεχόμενο όπως φωτογραφίες, ημερολόγια, τοποθεσία και πληροφορίες για τον χρόνο επί της οθόνης ανάλογα με αυτά που έχουν επιλέξει να μοιράζονται τα μέλη της οικογένειάς σας.  Μπορείτε επίσης να μοιράζεστε ορισμένες συνδρομές και αγορές εντός εφαρμογής από τρίτους.  Για περισσότερες πληροφορίες σχετικά με την κοινή χρήση του περιεχομένου που αγοράζετε, ανατρέξτε στους Όρους και Προϋποθέσεις Υπηρεσιών Μέσων της Apple στη διεύθυνση https://www.apple.com/legal/internet\-services/itunes/ww.  Για περισσότερες πληροφορίες σχετικά με την κοινή χρήση περιεχομένου, συσκευών και πληροφοριών τοποθεσίας με τα μέλη της οικογένειάς σας, ανατρέξτε στη διεύθυνση https://www.apple.com/family\-sharing/.

          ΣΤ. Λογαριασμός iCloud μόνο μέσω ιστού.  Εάν προχωρήσετε σε εγγραφή για την Υπηρεσία με λογαριασμό μόνο μέσω ιστού σε μια συσκευή ή υπολογιστή που δεν είναι μάρκας Apple, θα έχετε πρόσβαση μόνο σε περιορισμένο αριθμό λειτουργιών της Υπηρεσίας. Θα λάβετε δωρεάν χώρο αποθήκευσης 1 GB και δεν θα μπορείτε να αυξήσετε αυτόν τον χώρο με λογαριασμό μόνο μέσω ιστού. Ως προϋπόθεση για την πρόσβαση της Υπηρεσίας με λογαριασμό μόνο μέσω ιστού, συμφωνείτε με όλους τους σχετικούς όρους και προϋποθέσεις που περιέχονται στην παρούσα Σύμβαση, συμπεριλαμβανομένων ενδεικτικά όλων των προϋποθέσεων χρήσης της Υπηρεσίας, των περιορισμών χρήσης, διαθεσιμότητας, δημόσιας έκδοσης beta, των αποποιήσεων εγγύησης, των κανόνων σχετικά με το περιεχόμενο και τη συμπεριφορά σας, και τη λύση/καταγγελία της Σύμβασης. Δεν ισχύουν στην περίπτωσή σας οι όροι που περιέχονται στην παρούσα Σύμβαση σχετικά με χαρακτηριστικά που δεν είναι διαθέσιμα στους χρήστες μόνο μέσω ιστού. Οι όροι αυτοί περιλαμβάνουν, παραδείγματος χάριν, τη χρήση υπηρεσιών βάσει τοποθεσίας και την καταβολή ποσών για αναβαθμίσεις του χώρου αποθήκευσης στο iCloud. Συμφωνείτε επιπλέον ότι εάν προσπελάσετε στη συνέχεια τον λογαριασμό μόνο μέσω ιστού από συσκευή ή υπολογιστή μάρκας Apple, είτε σας ανήκει είτε όχι, η Apple δύναται να αναβαθμίσει αυτόματα τον λογαριασμό μόνο μέσω ιστού που διαθέτετε σε πλήρη λογαριασμό iCloud και να σας παρέχει όλες τις διαθέσιμες λειτουργίες της Υπηρεσίας, συμπεριλαμβανομένης της δωρεάν αυξημένης χωρητικότητας αποθήκευσης. Εάν επιλέξετε να προσπελάσετε τον λογαριασμό μόνο μέσω ιστού από συσκευή ή υπολογιστή μάρκας Apple και μεταγενέστερα γίνει αναβάθμιση του λογαριασμού σας ώστε να απολαμβάνετε τις πλήρεις λειτουργίες της Υπηρεσίας, συμφωνείτε ότι ισχύουν όλοι οι όροι και προϋποθέσεις που περιέχονται στην παρούσα για τη χρήση της Υπηρεσίας από μέρους σας. Εάν δεν επιθυμείτε να έχετε πλήρη λογαριασμό iCloud, θα πρέπει να μην συνδεθείτε στον λογαριασμό μόνο μέσω ιστού από συσκευή ή υπολογιστή μάρκας Apple.

          Ζ. iCloud\+.  Το «iCloud\+» είναι μια premium Συνδρομή iCloud που περιλαμβάνει πρόσβαση σε επιπλέον χώρο αποθήκευσης και ορισμένες premium δυνατότητες.  Τα προγράμματα συνδρομής για το iCloud\+ είναι Συνδρομές iCloud\+.  Ανάλογα με τις απαιτήσεις της τοποθεσίας σας, μπορείτε να αποκτήσετε μερικές ή όλες τις ακόλουθες δυνατότητες iCloud\+ εάν διαθέτετε συνδρομή iCloud\+ ή εάν κάποιος στην ομάδα Οικογενειακής κοινής χρήσης διαθέτει συνδρομή iCloud\+ και τη μοιράζεται με εσάς:

            1\. Ιδιωτικό ρελέ.  Το «Ιδιωτικό ρελέ» σάς επιτρέπει να συνδέεστε και να περιηγείστε στον ιστό περισσότερο ιδιωτικά και με ασφάλεια κρυπτογραφώντας την κυκλοφορία στο διαδίκτυο και αποστέλοντάς την μέσω τουλάχιστον δύο ρελέ διαδικτύου.  Κατά τη χρήση του «Ιδιωτικού ρελέ», ορισμένοι ιστότοποι ενδέχεται να μην συμπεριφέρονται όπως αναμένεται, για παράδειγμα, εμφανίζοντας περιεχόμενο για λάθος περιοχή ή απαιτώντας επιπλέον βήματα για τη σύνδεση.  Μπορείτε να ενεργοποιήσετε ή να απενεργοποιήσετε το «Ιδιωτικό ρελέ» ανά πάσα στιγμή από τις Ρυθμίσεις iCloud. Επιπροσθέτως, το «Ιδιωτικό ρελέ» μπορεί να επηρεάσει την ικανότητα του παρόχου υπηρεσιών διαδικτύου σας να εξαιρεί τη χρήση των δεδομένων σας από τα όρια δεδομένων, επιφέροντας πρόσθετες χρεώσεις από τον πάροχο υπηρεσιών διαδικτύου σας.  Το «Ιδιωτικό ρελέ» μπορεί να είναι αρχικά διαθέσιμο σε έκδοση beta και, σε αυτήν την περίπτωση, πρόκειται για μια Δυνατότητα Beta που υπόκειται στις διατάξεις της Ενότητας VI.Γ. (Δημόσια έκδοση beta)             2\. Απόκρυψη του Email μου.  Η δυνατότητα «Απόκρυψη του Email μου» σάς επιτρέπει να δημιουργείτε μοναδικές, τυχαίες διευθύνσεις email που θα προωθούνται σε μια διεύθυνση email της επιλογής σας.  Η Apple διατηρεί το δικαίωμα να περιορίσει τον αριθμό των διαθέσιμων διευθύνσεων email βάσει αυτής της δυνατότητας ή να τερματίσει τη χρήση ψευδωνύμου εάν η χρήση παραβιάζει τους όρους και τις προϋποθέσεις που ορίζονται στο παρόν.               3\. Ασφαλές βίντεο HomeKit.  Το «Ασφαλές βίντεο HomeKit» στο iCloud\+ σάς επιτρέπει να αποθηκεύετε βίντεο από συμβατές οικιακές κάμερες ασφαλείας στο iCloud και να παρακολουθείτε το υλικό σας από απόσταση.  Το «Ασφαλές βίντεο HomeKit» απαιτεί υποστηριζόμενο πρόγραμμα iCloud\+, συμβατή κάμερα ασφαλείας με δυνατότητα HomeKit και HomePod, Apple TV ή iPad που λειτουργεί ως οικιακός κόμβος.  Ορισμένα προγράμματα iCloud\+ ενδέχεται να περιορίσουν τον αριθμό των διαθέσιμων καμερών ή ροών βίντεο.               4\. Προσαρμοσμένοι τομείς Email.  Μπορείτε να εξατομικεύσετε τη διεύθυνση Mail iCloud με ένα προσαρμοσμένο όνομα τομέα (εφόσον είναι διαθέσιμο) και να προσκαλέσετε μέλη της οικογένειάς σας να χρησιμοποιούν τον ίδιο τομέα με τους λογαριασμούς Mail iCloud.  Κάθε άτομο μπορεί να έχει έως τρεις διευθύνσεις email ανά τομέα.  Τα μηνύματα που αποθηκεύονται στο iCloud προσμετρώνται στον χώρο αποθήκευσης iCloud. Εάν εξαντληθεί ο χώρος αποθήκευσης iCloud, δεν θα μπορείτε να λαμβάνετε νέα μηνύματα στις προσαρμοσμένες διευθύνσεις email σας έως ότου διαθέσετε περισσότερο αποθηκευτικό χώρο.  Η Apple διατηρεί το δικαίωμα να αρνηθεί την εξατομίκευση της διεύθυνσης Mail σας στο iCloud εάν το προσαρμοσμένο όνομα τομέα είναι παράνομο, παρενοχλητικό, απειλητικό, επιβλαβές, επιζήμιο, δυσφημιστικό, συκοφαντικό, υβριστικό, βίαιο, χυδαίο, περιεχόμενο που παραβιάζει την προσωπικότητα του άλλου, είναι μοχθηρό, ρατσιστικό, προσβλητικό για μία φυλή ή εθνότητα ή αμφισβητήσιμο με οποιονδήποτε άλλο τρόπο.  Ορισμένες δυνατότητες του iCloud\+ δεν είναι διαθέσιμες σε όλες τις χώρες ή τις περιοχές.  

          H. Έλεγχος ταυτότητας δύο παραγόντων και Αυτόματες κλήσεις/κείμενα. Εάν επιλέξετε να ενεργοποιήσετε τον Έλεγχο ταυτότητας δύο παραγόντων για τον Λογαριασμό Apple σας, συμφωνείτε (α) να παράσχετε στην Apple τουλάχιστον έναν αριθμό τηλεφώνου και (β) να λαμβάνετε αυτόματες ή προηχογραφημένες κλήσεις και μηνύματα κειμένου από την Apple σε οποιονδήποτε από τους αριθμούς τηλεφώνου που παρείχατε. Ενδέχεται να λαμβάνετε τέτοιες κλήσεις ή μηνύματα για λόγους (i) διατήρησης της ασφάλειας του Λογαριασμού σας κατά τη σύνδεση, (ii) πρόσβασης στον Λογαριασμό σας σε περίπτωση που ξεχάσετε το συνθηματικό σας ή (iii) αν χρειαστεί για άλλο λόγο για την υποστήριξη του Λογαριασμού σας ή την εφαρμογή της παρούσας Σύμβασης, των πολιτικών της Apple, της ισχύουσας νομοθεσίας ή οποιασδήποτε άλλης συμφωνίας που έχετε ενδεχομένως συνάψει με την Apple.

          Θ. Βοήθεια με την ανάκτηση λογαριασμού.  Μπορείτε να προσθέσετε ένα ή περισσότερα άτομα ως επαφή ανάκτησης, τα οποία μπορούν να χρησιμοποιήσουν τη συσκευή τους για να δημιουργήσουν έναν κωδικό που θα σας βοηθήσει να ανακτήσετε την πρόσβαση στο λογαριασμό και τα δεδομένα σας.  Η επαφή ανάκτησης πρέπει να είναι ηλικίας άνω των 13 ετών (ή αντίστοιχου ελάχιστου ορίου ηλικίας στη σχετική δικαιοδοσία), να διαθέτει Λογαριασμό Apple, έλεγχο ταυτότητας δύο παραγόντων και συσκευή Apple με ενεργοποιημένο τον κωδικό πρόσβασης συσκευής.  Δεν θα έχει άμεση πρόσβαση στο λογαριασμό σας.  Είναι δική σας ευθύνη να διατηρείτε ενημερωμένες τις επαφές ανάκτησης. 

          Ι. Προηγμένη προστασία δεδομένων Με την Προηγμένη προστασία δεδομένων, μπορείτε να ενεργοποιήσετε τη χρήση διατερματικής κρυπτογράφησης για την περαιτέρω προστασία πρόσθετων κατηγοριών δεδομένων σας στο iCloud, συμπεριλαμβανομένων του Εφεδρικού αντιγράφου iCloud, των Φωτογραφιών, των Σημειώσεων και των αρχείων που είναι αποθηκευμένα στο iCloud Drive. Για να ενεργοποιήσετε την Προηγμένη προστασία δεδομένων, πρέπει να έχετε ενεργοποιήσει τον έλεγχο ταυτότητας δύο παραγόντων για τον Λογαριασμό Apple σας και να διαθέτετε μια αξιόπιστη συσκευή (συσκευές από τις οποίες έχετε συνδεθεί στον Λογαριασμό σας χρησιμοποιώντας έλεγχο ταυτότητας δύο παραγόντων) για τον συγκεκριμένο λογαριασμό με ενεργοποιημένο κωδικό πρόσβασης ή συνθηματικό. Επιπλέον, θα χρειαστεί επίσης να δημιουργήσετε ένα κλειδί ανάκτησης ή να ορίσετε τουλάχιστον μία επαφή ανάκτησης λογαριασμού ώστε να μπορείτε να αποκτήσετε ξανά πρόσβαση στον Λογαριασμό και τα δεδομένα σας σε περίπτωση που ξεχάσετε το συνθηματικό του Λογαριασμού σας, δεν έχετε πρόσβαση σε καμία από τις αξιόπιστες συσκευές σας και έχετε ξεχάσει τους κωδικούς πρόσβασης ή τα συνθηματικά των συσκευών σας. Μπορείτε να αλλάξετε τις επαφές ανάκτησης που διαθέτετε οποιαδήποτε στιγμή, αλλά πρέπει να είναι ηλικίας άνω των 13 ετών (ή του αντίστοιχου ελάχιστου ορίου ηλικίας που ισχύει στον τόπο κατοικίας της επαφής ανάκτησης), να διαθέτουν Λογαριασμό Apple με ενεργοποιημένο έλεγχο ταυτότητας δύο παραγόντων και να διαθέτουν συσκευή Apple ρυθμισμένη με κωδικό πρόσβασης ή συνθηματικό. Η Apple δεν θα μπορεί να σας βοηθήσει να ανακτήσετε δεδομένα που προστατεύονται μέσω της Προηγμένης προστασίας δεδομένων αφού ενεργοποιηθεί, επομένως είναι δική σας ευθύνη να διατηρείτε το κλειδί ανάκτησης ασφαλές ή/και τις επαφές ανάκτησης ενημερωμένες. Η Apple δεν φέρει καμία ευθύνη για την αδυναμία σας να αποκτήσετε πρόσβαση στον λογαριασμό ή τα δεδομένα σας λόγω μη διασφάλισης του κλειδιού ανάκτησης ή αν η επαφή ανάκτησης που έχετε ορίσει δεν μπορεί ή δεν επιθυμεί να σας βοηθήσει να αποκτήσετε ξανά πρόσβαση στον Λογαριασμό και τα δεδομένα σας. Οι διαχειριζόμενοι Λογαριασμοί Apple και οι λογαριασμοί παιδιού δεν πληρούν τα κριτήρια για την Προηγμένη προστασία δεδομένων. Μπορείτε να απενεργοποιήσετε την Προηγμένη προστασία δεδομένων οποιαδήποτε στιγμή.

          IA. Κλειδιά ασφαλείας. Τα Κλειδιά ασφαλείας σας επιτρέπουν να επιβάλλετε τη χρήση ενός φυσικού κλειδιού ασφαλείας για τη σύνδεση με τον Λογαριασμό Apple σας. Τα Κλειδιά ασφαλείας επιβάλλουν να έχετε ενεργοποιημένο τον έλεγχο ταυτότητας δύο παραγόντων για τον Λογαριασμό Apple σας και να χρησιμοποιείτε ένα κλειδί ασφαλείας άλλου κατασκευαστή με πιστοποίηση FIDO ως έναν από τους δύο παράγοντες. Τα Κλειδιά ασφαλείας σας επιτρέπουν να χρησιμοποιείτε μια αξιόπιστη συσκευή για την προσθήκη ενός νέου κλειδιού ή την απενεργοποίηση όλων των Κλειδιών ασφαλείας για τη διατήρηση της πρόσβασης στον λογαριασμό σας. Ωστόσο, αν χάσετε όλα τα κλειδιά ασφαλείας καθώς και τις αξιόπιστες συσκευές σας, θα χάσετε μόνιμα την πρόσβαση στον λογαριασμό σας, και η Apple δεν θα μπορεί να σας βοηθήσει να αποκτήσετε ξανά πρόσβαση στον λογαριασμό ή τα δεδομένα σας. Η Apple δεν φέρει καμία ευθύνη για την αδυναμία να αποκτήσετε πρόσβαση στον λογαριασμό ή τα δεδομένα σας λόγω μη διασφάλισης των φυσικών κλειδιών ασφαλείας ή αν τα φυσικά κλειδιά ασφαλείας παρουσιάσουν δυσλειτουργία. Οι διαχειριζόμενοι Λογαριασμοί Apple και οι λογαριασμοί παιδιού δεν πληρούν τα κριτήρια για τα Κλειδιά ασφαλείας.

          ΙΒ. Ψηφιακή κληρονομιά.  Με την «Ψηφιακή κληρονομιά» μπορείτε να επιλέξετε να προσθέσετε μία ή περισσότερες επαφές, οι οποίες θα έχουν δικαίωμα πρόσβασης και λήψης ορισμένων δεδομένων από τον λογαριασμό σας μετά τον θάνατό σας.  Εάν οι καθορισμένες επαφές σας παρέχουν απόδειξη θανάτου στην Apple και διαθέτουν τον απαιτούμενο κωδικό, θα αποκτήσουν αυτόματα πρόσβαση σε συγκεκριμένα δεδομένα λογαριασμού και το κλείδωμα ενεργοποίησης θα καταργηθεί από όλες τις συσκευές σας.  Κατά συνέπεια, είναι δική σας ευθύνη να διατηρείτε ενημερωμένες τις επαφές Ψηφιακής κληρονομιάς.  Μπορείτε να μάθετε περισσότερα για την «Ψηφιακή κληρονομιά» στη διεύθυνση https://support.apple.com/HT212360 και  https://support.apple.com/HT212361\.              ΙΓ. Χρήση υπηρεσιών βάσει τοποθεσίαςΗ Apple και οι συνεργάτες και οι δικαιοπάροχοί της δύνανται να παρέχουν ορισμένα χαρακτηριστικά ή υπηρεσίες που βασίζονται σε πληροφορίες τοποθεσίας βάσει συσκευής με τη χρήση GPS (ή παρόμοιας τεχνολογίας, όπου είναι διαθέσιμη) και εξωτερικά ανατεθειμένων σημείων ασύρματης πρόσβασης και πύργων κινητής τηλεφωνίας. Για την παροχή αυτών των δυνατοτήτων ή υπηρεσιών, όπου είναι διαθέσιμες, η Apple και οι συνεργάτες και οι δικαιοπάροχοί της πρέπει να συλλέγουν, να χρησιμοποιούν, να μεταδίδουν, να επεξεργάζονται και να διατηρούν τα δεδομένα τοποθεσίας σας, συμπεριλαμβανομένης ενδεικτικά της γεωγραφικής τοποθεσίας της συσκευής σας και πληροφοριών που σχετίζονται με τον Λογαριασμό σας και τυχόν συσκευών που έχουν δηλωθεί σε αυτόν τον Λογαριασμό, όπως ενδεικτικά τον Λογαριασμό Apple σας, το αναγνωριστικό, η ονομασία και ο τύπος της συσκευής σας. 

Μπορείτε να αναιρέσετε τη συγκατάθεσή σας προς την Apple και τους συνεργάτες και τους δικαιοπαρόχους της αναφορικά με τη συλλογή, τη χρήση, τη μετάδοση, την επεξεργασία και τη διατήρηση των δεδομένων τοποθεσίας και Λογαριασμού ανά πάσα στιγμή απέχοντας από τη χρήση των χαρακτηριστικών που βασίζονται στην τοποθεσία και απενεργοποιώντας την εφαρμογή «Εύρεση» (συμπεριλαμβανομένων των προηγούμενων εφαρμογών «Εύρεση iPhone» και «Εύρεση φίλων», αναφερόμενων από κοινού ως «Εύρεση») ή των Υπηρεσιών τοποθεσίας στις Ρυθμίσεις (όπου υπάρχουν) της συσκευής σας. Κατά τη χρήση υπηρεσιών τρίτων που χρησιμοποιούν ή παρέχουν δεδομένα τοποθεσίας στο πλαίσιο της Υπηρεσίας, υπόκεισθε και θα πρέπει να διαβάσετε τους όρους και την πολιτική απορρήτου των εν λόγω τρίτων σχετικά με τη χρήση δεδομένων τοποθεσίας από τις υπηρεσίες τους. Τα δεδομένα τοποθεσίας που παρέχονται από την Υπηρεσία δεν προορίζονται να αποτελέσουν αξιόπιστη πληροφόρηση σε περιπτώσεις όπου απαιτούνται ακριβείς πληροφορίες τοποθεσίας ή όπου τα εσφαλμένα, ανακριβή, καθυστερημένα ή ελλιπή δεδομένα τοποθεσίας ενδέχεται να οδηγήσουν σε θάνατο, σωματική βλάβη, φθορά ξένης ιδιοκτησίας ή περιβαλλοντική καταστροφή. Η Apple επιδεικνύει εύλογη ικανότητα και δέουσα επιμέλεια κατά την παροχή της Υπηρεσίας. Ωστόσο, ούτε η ίδια ούτε ουδείς από τους παρόχους υπηρεσιών και/ή περιεχομένου της εγγυώνται τη διαθεσιμότητα, την ακρίβεια, την πληρότητα, την αξιοπιστία ή την έγκαιρη παροχή δεδομένων τοποθεσίας ή οποιωνδήποτε άλλων δεδομένων που προβάλλει η Υπηρεσία. ΟΙ ΥΠΗΡΕΣΙΕΣ ΒΑΣΕΙ ΤΟΠΟΘΕΣΙΑΣ ΔΕΝ ΠΡΟΟΡΙΖΟΝΤΑΙ ΟΥΤΕ ΕΙΝΑΙ ΚΑΤΑΛΛΗΛΕΣ ΓΙΑ ΧΡΗΣΗ ΩΣ ΣΥΣΤΗΜΑ ΕΝΤΟΠΙΣΜΟΥ ΕΠΕΙΓΟΥΣΑΣ ΑΝΑΓΚΗΣ.

          ΙΔ. Εύρεση Όταν ενεργοποιείτε τις υπηρεσίες iCloud και Τοποθεσίας σε μια συσκευή που λειτουργεί με iOS 13, iPad OS ή macOS Catalina ή μεταγενέστερη έκδοση, η εφαρμογή «Εύρεση» («Εύρεση iPhone» για συσκευές που λειτουργούν με εκδόσεις iOS 8 έως iOS 12\) θα ενεργοποιείται αυτόματα στην εν λόγω συσκευή και σε κάθε αξεσουάρ της Apple με το οποίο πραγματοποιεί ζεύξη.  Μετά την ενεργοποίηση, η συσκευή σας θα συνδέεται αυτόματα με τον Λογαριασμό Apple σας και θα ζητηθεί υποχρεωτικά η εισαγωγή του συνθηματικού του Λογαριασμού Apple σας έτσι ώστε οποιοσδήποτε (και εσείς) να μπορέσει να απενεργοποιήσει την «Εύρεση», να αποσυνδεθεί από το iCloud, να διαγράψει ή να ενεργοποιήσει τη συσκευή.  Η Apple και οι εξουσιοδοτημένοι αντιπρόσωποί της δύνανται να μην εκτελούν υπηρεσίες υποστήριξης υλισμικού ή λογισμικού, συμπεριλαμβανομένων των υπηρεσιών που παρέχονται στο πλαίσιο περιορισμένης εγγύησης της Apple, εάν δεν απενεργοποιήσετε την «Εύρεση» πριν από την παροχή των εν λόγω υπηρεσιών.  Η Apple δεν φέρει καμία ευθύνη για την αδυναμία σας να προστατεύσετε τη συσκευή iOS σας με κωδικό πρόσβασης, να ενεργοποιήσετε τη «Λειτουργία Απώλειας» και/ή να λάβετε ή να ανταποκριθείτε σε ειδοποιήσεις και ανακοινώσεις.  Επίσης, η Apple δεν φέρει καμία ευθύνη για την επιστροφή της συσκευής iOS σε εσάς ή για οποιαδήποτε απώλεια δεδομένων στη συσκευή iOS σας.

Η «Εύρεση του Δικτύου μου» είναι μια εξωτερικά ανατεθείσα (crowdsourcing) λειτουργία που μπορεί να σας βοηθήσει εσάς να εντοπίσετε συσκευές που χάσατε, όταν οι εν λόγω συσκευές δεν είναι συνδεδεμένες στο Διαδίκτυο. Εάν η «Εύρεση του Δικτύου μου» είναι ενεργοποιημένη σε μια συσκευή, μπορεί να ανιχνεύσει την παρουσία κοντινών συσκευών εκτός σύνδεσης μέσω του Bluetooth (ή παρόμοιων τεχνολογιών). Εάν μια συσκευή ανιχνεύσει μια συσκευή εκτός σύνδεσης που έχει χαθεί, θα χρησιμοποιήσει τις ασύρματες ή κινητές συνδέσεις για να αναφέρει με ασφάλεια την κατά προσέγγιση τοποθεσία της συσκευής στον Λογαριασμό Apple που συνδέεται με τη συσκευή έτσι ώστε ο ιδιοκτήτης να μπορέσει να δει την τοποθεσία της στην εφαρμογή «Εύρεση». Η αναφορά τοποθεσίας είναι πλήρως κρυπτογραφημένη και η Apple δεν δύναται να δει την τοποθεσία της συσκευής μέσω της οποίας γίνεται η αναφορά ή οποιασδήποτε συσκευής εκτός δικτύου. Μπορείτε να απενεργοποιήσετε την «Εύρεση του Δικτύου μου» από τις Ρυθμίσεις.

          ΙΕ. Εφεδρικό αντίγραφοΤα εφεδρικά αντίγραφα στο iCloud δημιουργούν αυτόματα εφεδρικά αντίγραφα ασφαλείας για τις συσκευές iOS, όταν η συσκευή έχει κλείδωμα οθόνης, είναι συνδεδεμένη με μια πηγή ισχύος και είναι συνδεδεμένη στο Διαδίκτυο μέσω ασύρματου δικτύου. Εάν μια συσκευή δεν έχει δημιουργήσει εφεδρικά αντίγραφα στο iCloud για μια περίοδο εκατόν ογδόντα (180\) ημερών, η Apple διατηρεί το δικαίωμα να διαγράψει τα εφεδρικά αντίγραφα που συνδέονται με τη συσκευή. Τα εφεδρικά αντίγραφα ενδέχεται να περιλαμβάνουν ρυθμίσεις συσκευής, χαρακτηριστικά συσκευής, φωτογραφίες και βίντεο, έγγραφα, τα μηνύματά σας, ήχους κλήσης, δεδομένα εφαρμογών υγείας και λοιπά δεδομένα εφαρμογών. Για περισσότερες πληροφορίες, μεταβείτε στη διεύθυνση https://support.apple.com/HT207428\.  Το ακόλουθο περιεχόμενο δεν περιλαμβάνεται στη δημιουργία εφεδρικών αντιγράφων στο iCloud: περιεχόμενο αγορασμένο από το iTunes Store, το App Store ή το Apple Books, μέσα συγχρονισμένα από τον υπολογιστή σας και η βιβλιοθήκη φωτογραφιών σας εάν έχετε ενεργοποιήσει τη βιβλιοθήκη φωτογραφιών iCloud. Η Apple επιδεικνύει εύλογη ικανότητα και δέουσα επιμέλεια κατά την παροχή της Υπηρεσίας. Ωστόσο, ΣΤΟΝ ΜΕΓΙΣΤΟ ΒΑΘΜΟ ΠΟΥ ΕΠΙΤΡΕΠΕΤΑΙ ΑΠΟ ΤΟ ΙΣΧΥΟΝ ΔΙΚΑΙΟ, Η APPLE ΔΕΝ ΕΓΓΥΑΤΑΙ ΚΑΙ ΔΕΝ ΔΙΑΒΕΒΑΙΩΝΕΙ ΟΤΙ ΤΟ ΠΕΡΙΕΧΟΜΕΝΟ ΠΟΥ ΕΝΔΕΧΕΤΑΙ ΝΑ ΑΠΟΘΗΚΕΥΣΕΤΕ Ή ΝΑ ΠΡΟΣΠΕΛΑΣΕΤΕ ΜΕΣΩ ΤΗΣ ΥΠΗΡΕΣΙΑΣ ΔΕΝ ΘΑ ΥΠΟΣΤΕΙ ΑΚΟΥΣΙΑ ΖΗΜΙΑ, ΑΛΛΟΙΩΣΗ, ΑΠΩΛΕΙΑ Ή ΔΙΑΓΡΑΦΗ ΣΥΜΦΩΝΑ ΜΕ ΤΟΥΣ ΟΡΟΥΣ ΤΗΣ ΠΑΡΟΥΣΑΣ ΣΥΜΒΑΣΗΣ ΚΑΙ Η APPLE ΔΕΝ ΦΕΡΕΙ ΕΥΘΥΝΗ ΣΕ ΠΕΡΙΠΤΩΣΗ ΕΠΕΛΕΥΣΗΣ ΤΗΣ ΕΝ ΛΟΓΩ ΖΗΜΙΑΣ, ΑΛΛΟΙΩΣΗΣ, ΑΠΩΛΕΙΑΣ Ή ΔΙΑΓΡΑΦΗΣ. Είναι δική σας ευθύνη να διατηρείτε κατάλληλα εναλλακτικά αντίγραφα ασφαλείας για τις πληροφορίες και τα δεδομένα σας.

III. ΑΝΑΒΑΘΜΙΣΗΣ ΣΥΝΔΡΟΜΗΣΤα προγράμματα συνδρομής iCloud\+ είναι διαθέσιμα για αγορά σε συνδρομητική βάση.

          A. ΠληρωμήΜε την αναβάθμιση στην Συνδρομητική υπηρεσία iCloud\+ για αύξηση της χωρητικότητας αποθήκευσης και επιπλέον δυνατότητες, η Apple θα χρεώνει αυτόματα, σε περιοδική βάση, το ποσό για το πρόγραμμα που έχετε επιλέξει, συμπεριλαμβανομένων τυχόν αναλογούντων, σύμφωνα με τη μέθοδο πληρωμής που συνδέεται με τον Λογαριασμό Apple σας (π.χ. τη τρόπος πληρωμής ου χρησιμοποιείτε για να ψωνίζετε στο iTunes Store, το App Store ή το Apple Books, εάν είναι διαθέσιμη) ή τη μέθοδο πληρωμής που συνδέεται με τον λογαριασμό της Οικογένειάς σας. Για λεπτομέρειες σχετικά με τα προγράμματα και τις σχετικές τιμές τους, επισκεφθείτε τη διεύθυνση https://support.apple.com/HT201238\.  Εάν είστε οργανωτής της Οικογένειας, συμφωνείτε ότι θα επιτρέπετε στην Apple να σας χρεώνει σύμφωνα με τη μέθοδο πληρωμής σας, σε περιοδική βάση, για τα μέλη της Οικογένειάς σας που αναβαθμίζουν το πρόγραμμά τους. Η Apple μπορεί επίσης να λάβει προέγκριση για ένα ποσό έως το ποσό της συναλλαγής και να επικοινωνεί μαζί σας κατά καιρούς μέσω email στη διεύθυνση email που συνδέεται με τον Λογαριασμό Apple σας για υπενθυμίσεις χρέωσης και άλλες ανακοινώσεις σχετικά με τον συνδρομητικό λογαριασμό.  

Μπορείτε να αλλάξετε τη συνδρομή σας αναβαθμίζοντας ή υποβαθμίζοντας το πρόγραμμά σας στην ενότητα iCloud των Ρυθμίσεων στη συσκευή σας ή στο παράθυρο iCloud στις Προτιμήσεις Συστήματος του Mac ή στο iCloud για Windows στον υπολογιστή σας.Η ισχύουσα χρέωση για το αναβαθμισμένο πρόγραμμα θα τεθεί σε ισχύ άμεσα, ενώ η επιλογή υποβαθμισμένου προγράμματος θα τεθεί σε ισχύ από την επόμενη ημερομηνία ετήσιας ή μηνιαίας χρέωσης. ΦΕΡΕΤΕ ΤΗΝ ΕΥΘΥΝΗ ΓΙΑ ΤΗΝ ΕΓΚΑΙΡΗ ΠΛΗΡΩΜΗ ΟΛΩΝ ΤΩΝ ΧΡΕΩΣΕΩΝ ΚΑΙ ΤΗΝ ΠΑΡΟΧΗ ΣΤΗΝ APPLE ΕΓΚΥΡΩΝ ΣΤΟΙΧΕΙΩΝ ΠΙΣΤΩΤΙΚΗΣ ΚΑΡΤΑΣ Ή ΛΟΓΑΡΙΑΣΜΟΥ ΠΛΗΡΩΜΗΣ ΓΙΑ ΤΗΝ ΕΞΟΦΛΗΣΗ ΟΛΩΝ ΤΩΝ ΧΡΕΩΣΕΩΝ. Σε περίπτωση που η Apple αδυνατεί να χρεώσει επιτυχώς την πιστωτική σας κάρτα ή τον λογαριασμό πληρωμής σας με τις οφειλόμενες χρεώσεις, διατηρεί το δικαίωμα να ανακαλέσει ή να περιορίσει την πρόσβαση στο αποθηκευμένο περιεχόμενό σας, να διαγράψει το αποθηκευμένο περιεχόμενό σας ή να τερματίσει τον Λογαριασμό σας. Εάν επιθυμείτε να ορίσετε διαφορετική πιστωτική κάρτα ή λογαριασμό πληρωμής ή εάν υπάρχει μεταβολή στην κατάσταση της πιστωτικής κάρτας ή του λογαριασμού πληρωμής σας, πρέπει να τροποποιήσετε τα στοιχεία σας online στην ενότητα Στοιχεία λογαριασμού του iCloud. Αυτό ενδέχεται να διακόψει προσωρινά την πρόσβασή σας στις Υπηρεσίες μέχρι να επαληθεύσει η Apple τα νέα στοιχεία πληρωμής σας. Ενδέχεται να επικοινωνήσουμε μαζί σας μέσω email αναφορικά με τον λογαριασμό σας για λόγους όπως, ενδεικτικά, την κάλυψη ή υπέρβαση του ορίου αποθήκευσής του επιλεγμένου προγράμματος. 

Εάν βρίσκεστε στη Βραζιλία, κατά παρέκκλιση κάθε αντίθετης διάταξης στην παρούσα:Για οποιεσδήποτε χρεώσεις της Apple στο πρόσωπό σας, η Apple μπορεί να χρησιμοποιεί μια συγγενή εταιρεία για την πραγματοποίηση δραστηριοτήτων είσπραξης και εμβασμάτων αναφορικά με τη χρέωση ποσών που οφείλετε σε σχέση με τον λογαριασμό σας στο iCloud.  Επιπρόσθετα, η συνολική τιμή θα περιλαμβάνει την τιμή αναβάθμισης συν τυχόν προμήθειες πιστωτικής κάρτας που ενδεχομένως ισχύουν. Έχετε την ευθύνη για την καταβολή φόρων που πιθανόν ισχύουν σε σχέση με το πρόσωπό σας, εξαιρουμένων των τυχόν ισχυόντων παρακρατούμενων φόρων που εισπράττονται από την συγγενή εταιρεία της Apple. Υποχρεούστε να παράσχετε όλα τα στοιχεία λογαριασμού που θα σας ζητηθούν από την Apple για να είναι δυνατές οι εν λόγω συναλλαγές. Αναγνωρίζετε και συμφωνείτε ότι εάν δεν παράσχετε όλα τα απαιτούμενα στοιχεία λογαριασμού, η Apple έχει το δικαίωμα να τερματίσει τον λογαριασμό σας. 

          Β. Δικαίωμα υπαναχώρησηςΕάν επιλέξετε να ακυρώσετε τη συνδρομή σας μετά την αρχική αγορά της ή, εάν έχετε ετήσιο πρόγραμμα πληρωμής, μετά την έναρξης\= της περιόδου ανανέωσης, μπορείτε να το πράξετε ενημερώνοντας την Apple με μια σαφή δήλωση (βλ. τα ισχύοντα στοιχεία διεύθυνσης στην ενότητα «Γενικές διατάξεις» πιο κάτω) εντός 14 ημερών από την ημερομηνία που λάβατε το email επιβεβαίωσης μέσω επικοινωνίας με την Υποστήριξη πελατών. Δεν χρειάζεται να αναφέρετε λόγο ακύρωσης. Για να είστε εντός της προθεσμίας ακύρωσης, θα πρέπει να αποστείλετε τη δήλωση ακύρωσης προτού λήξει η περίοδο των 14 ημερών. Οι πελάτες που κατοικούν στην ΕΕ και τη Νορβηγία έχουν επίσης το δικαίωμα να ενημερώσουν την Apple χρησιμοποιώντας την πρότυπη φόρμα ακύρωσης που ακολουθεί:Προς:  Apple Distribution International Ltd., Hollyhill Industrial Estate, Hollyhill, Cork, Republic of Ireland:

Με την παρούσα, επιθυμώ να σας ανακοινώσω ότι υπαναχωρώ από τη σύμβασή μου για το εξής πρόγραμμα: \[ΠΡΟΓΡΑΜΜΑ ΚΑΙ ΠΕΡΙΟΔΟΣ ΣΥΝΔΡΟΜΗΣ, π.χ. ΑΝΑΒΑΘΜΙΣΗ ΠΡΟΓΡΑΜΜΑΤΟΣ ΣΥΝΔΡΟΜΗΣ ΣΤΟ iCLOUD\+ ΣΤΑ 200 GB ΜΗΝΙΑΙΩΣ]Παραγγέλθηκε στις \[ΕΙΣΑΓΑΓΕΤΕ ΗΜΕΡΟΜΗΝΙΑ] Ονοματεπώνυμο καταναλωτήΔιεύθυνση καταναλωτήΗμερομηνία Συνέπειες ακύρωσης Θα μειώσουμε τη χωρητικότητα αποθήκευσής σας σε 5 GB και θα σας επιστρέψουμε το ποσό που πληρώσατε το αργότερο εντός 14 ημερών από την ημερομηνία κατά την οποία θα λάβουμε το αίτημα ακύρωσής σας. Εάν έχετε χρησιμοποιήσει χώρο αποθήκευσης άνω των 5 GB κατά τη διάρκεια αυτής της περιόδου, ενδέχεται να μην είναι δυνατό να δημιουργήσετε πρόσθετα εφεδρικά αρχεία στο iCloud ή να χρησιμοποιήσετε ορισμένα χαρακτηριστικά μέχρι να μειώσετε τον χώρο αποθήκευσής σας. Θα χρησιμοποιήσουμε τον ίδιο τρόπο πληρωμής που χρησιμοποιήσατε κι εσείς για τη συναλλαγή και δεν θα επιβαρυνθείτε με καμία χρέωση επιστροφής χρημάτων. 

IV. Η χρήση της Υπηρεσίας από μέρους σας          A. Ο Λογαριασμός σαςΩς εγγεγραμμένος χρήστης της Υπηρεσίας, πρέπει να δημιουργήσετε ένα Λογαριασμό. Δεν θα πρέπει να αποκαλύψετε τα στοιχεία Λογαριασμού σας σε κανέναν άλλο. Είστε αποκλειστικά υπεύθυνοι για τη διατήρηση του απορρήτου και της ασφάλειας του Λογαριασμού σας και για όλες τις δραστηριότητες που πραγματοποιούνται στον Λογαριασμό σας ή μέσω αυτού και συμφωνείτε να ενημερώσετε άμεσα την Apple σχετικά με οποιαδήποτε παραβίαση της ασφάλειας του Λογαριασμού σας. Αναγνωρίζετε και συμφωνείτε περαιτέρω ότι η Υπηρεσία έχει σχεδιαστεί και προορίζεται για προσωπική χρήση σε ατομική βάση και ότι δεν θα πρέπει να μοιράζεστε τα στοιχεία Λογαριασμού και/ή το συνθηματικό σας με οποιοδήποτε άλλο άτομο. Υπό την προϋπόθεση ότι έχει επιδείξει εύλογη ικανότητα και δέουσα επιμέλεια, η Apple δεν ευθύνεται για τυχόν απώλειες που προκύπτουν από την άνευ αδείας χρήση του Λογαριασμού σας λόγω μη τήρησης των εν λόγω κανόνων από μέρους σας.Για να χρησιμοποιήσετε την Υπηρεσία, πρέπει να εισαγάγετε τον Λογαριασμό Apple και το συνθηματικό σας για την επαλήθευση του Λογαριασμού σας. Συμφωνείτε να παράσχετε ακριβείς και πλήρεις πληροφορίες κατά την εγγραφή σας και τη χρήση της Υπηρεσίας («Στοιχεία εγγραφής στην Υπηρεσία") και να ενημερώνετε τα εν λόγω Στοιχεία εγγραφής στην Υπηρεσία προκειμένου να παραμένουν ακριβή και πλήρη. Εάν δεν παρέχετε ακριβή, ενημερωμένα και πλήρη Στοιχεία εγγραφής στην Υπηρεσία ενδέχεται να ανασταλεί και/ή να διακοπεί οριστικά ο Λογαριασμός σας. Συμφωνείτε ότι η Apple δύναται να αποθηκεύει και να χρησιμοποιεί τα Στοιχεία εγγραφής στην Υπηρεσία που της παρέχετε για την τήρηση και τη χρέωση του Λογαριασμού σας.

          Β. Χρήση άλλων προϊόντων και υπηρεσιών της Apple

Συγκεκριμένα συστατικά μέρη ή χαρακτηριστικά της Υπηρεσίας που παρέχονται από την Apple και/ή τους δικαιοπαρόχους της, συμπεριλαμβανομένης ενδεικτικά της δυνατότητας λήψης προηγούμενων αγορών και της εφαρμογής iTunes Match και/ή της Βιβλιοθήκης μουσικής iCloud (ισχύουν επιπλέον χρεώσεις), απαιτούν ξεχωριστές άδειες χρήσης λογισμικού ή άλλες άδειες ή όρους χρήσης. Πρέπει να διαβάσετε, να αποδεχτείτε και να συμφωνήσετε ότι δεσμεύεστε από κάθε ξεχωριστή σύμβαση αυτού του είδους ως προϋπόθεση για τη χρήση των εν λόγω συγκεκριμένων συστατικών μερών ή χαρακτηριστικών της Υπηρεσίας.          Γ. Μη εκχωρησιμότητα

Τίποτα στην παρούσα Σύμβαση δεν πρέπει να ερμηνευτεί ως εκχώρηση στο πρόσωπό σας οποιουδήποτε δικαιώματος, τίτλου ή άδειας χρήσης σε Λογαριασμό Apple, διεύθυνση email, όνομα τομέα, iChat ID ή σε παρόμοιο πόρο που χρησιμοποιείτε σε σχέση με την Υπηρεσία.

          Δ. Απαγόρευση μεταβίβασης δικαιωμάτων σε επιζώντα πρόσωπαΕξαιρουμένων των περιπτώσεων που επιτρέπονται δυνάμει Ψηφιακής Κληρονομιάς και των περιπτώσεων που επιβάλλονται δια νόμου, συμφωνείτε ότι ο Λογαριασμός σας δεν είναι μεταβιβάσιμος και ότι οποιαδήποτε δικαιώματα που αφορούν τον Λογαριασμό Apple ή το Περιεχόμενο του Λογαριασμού σας παύουν να υφίστανται μετά τον θάνατό σας. Μετά την παραλαβή αντιγράφου ληξιαρχικής πράξης θανάτου, ο Λογαριασμός σας δύναται να διακοπεί οριστικά και όλο το περιεχόμενό του να διαγραφεί. Μπορείτε να επικοινωνείτε με την Υποστήριξη iCloud στη διεύθυνση https://support.apple.com/icloud για περαιτέρω βοήθεια.

          Ε. Μη μεταπώληση της ΥπηρεσίαςΣυμφωνείτε ότι δεν πρόκειται να προβείτε σε αναπαραγωγή, αντιγραφή, δημιουργία αντιγράφου, πώληση, μεταπώληση, ενοικίαση ή εμπορική διάθεση της Υπηρεσίας (ή μέρους αυτής) για οποιονδήποτε σκοπό.V. Περιεχόμενο και η συμπεριφορά σας          Α. Περιεχόμενο«Περιεχόμενο» σημαίνει οποιαδήποτε πληροφορία μπορεί να παραχθεί ή να προκύψει μέσω της χρήσης της Υπηρεσίας, όπως αρχεία δεδομένων, χαρακτηριστικά συσκευής, γραπτό κείμενο, λογισμικό, μουσική, γραφικά, φωτογραφίες, εικόνες, ήχοι, βίντεο, μηνύματα και οποιοδήποτε άλλο παρεμφερές υλικό. Κατανοείτε ότι αναφορικά με όλο το Περιεχόμενο, είτε αναρτάται δημόσια είτε μεταδίδεται ιδιωτικά στην Υπηρεσία,αποτελεί αποκλειστική ευθύνη του προσώπου από το οποίο προήλθε το Περιεχόμενο αυτό. Αυτό σημαίνει ότι εσείς, και όχι η Apple, φέρετε την αποκλειστική ευθύνη για οποιοδήποτε Περιεχόμενο αναφορτώνετε, καταφορτώνετε, δημοσιεύετε, αποστέλλετε μέσω email, μεταδίδετε, αποθηκεύετε ή με άλλο τρόπο διαθέτετε κάνοντας χρήση της Υπηρεσίας. Κατανοείτε ότι, κάνοντας χρήση της Υπηρεσίας, ενδέχεται να συναντήσετε Περιεχόμενο που ενδεχομένως θα θεωρήσετε προσβλητικό, άσεμνο ή αμφισβητήσιμο και ότι ενδέχεται να εκθέσετε άλλους σε Περιεχόμενο που μπορεί να θεωρήσουν απαράδεκτο. Η Apple δεν ελέγχει το Περιεχόμενο που δημοσιεύεται μέσω της Υπηρεσίας και δεν εγγυάται την ακρίβεια, την ακεραιότητα ή την ποιότητα του εν λόγω Περιεχομένου. Κατανοείτε και συμφωνείτε ότι για την από μέρους σας χρήση της Υπηρεσίας και οποιουδήποτε Περιεχομένου ευθύνεστε αποκλειστικά εσείς.          Β. Η συμπεριφορά σαςΣυμφωνείτε ότι ΔΕΝ θα χρησιμοποιείτε την Υπηρεσία για:1\. να αναφορτώνετε, να καταφορτώνετε, να δημοσιεύετε, να αποστέλλετε μέσω email, να μεταδίδετε, να αποθηκεύετε, να κοινοποιείτε, να εισαγάγετε ή να διαθέτετε με οποιονδήποτε άλλο τρόπο Περιεχόμενο που είναι παράνομο, παρενοχλητικό, απειλητικό, επιβλαβές, επιζήμιο, δυσφημιστικό, συκοφαντικό, υβριστικό, βίαιο, χυδαίο, περιεχόμενο που παραβιάζει την προσωπικότητα του άλλου, είναι μοχθηρό, ρατσιστικό, προσβλητικό για μία φυλή ή εθνότητα ή αμφισβητήσιμο με οποιονδήποτε άλλο τρόπο,

2\. να καταδιώκετε, να παρενοχλείτε, να απειλείτε ή να βλάπτετε άλλο άτομο,

3\. να προβαίνετε σε οποιαδήποτε δραστηριότητα που εκμεταλλεύεται, βλάπτει ή απειλεί να βλάψει παιδιά με οποιονδήποτε τρόπο, περιλαμβανομένων ενδεικτικά της παραγωγής, κοινής χρήσης, αναφόρτωσης ή αποθήκευσης Υλικού σεξουαλικής κακοποίησης παιδιών, Υλικού σεξουαλικής εκμετάλλευσης παιδιών ή οποιουδήποτε άλλου περιεχομένου που είναι επιβλαβές για τα παιδιά,

4\. εάν είστε ενήλικος, να ζητάτε προσωπικά ή άλλα στοιχεία από έναν ανήλικο (οποιοδήποτε πρόσωπο κάτω των 18 ετών ή άλλης ηλικίας που το η τοπική νομοθεσία ορίζει ως ανήλικο) το οποίο δεν γνωρίζετε προσωπικά, συμπεριλαμβανομένων ενδεικτικά του ονοματεπώνυμου ή επωνύμου, της διεύθυνσης κατοικίας, του ταχυδρομικού κώδικα, του αριθμού τηλεφώνου, φωτογραφίας ή του ονόματος του σχολείου, της εκκλησίας, της αθλητικής ομάδας ή των φίλων του ανηλίκου,

5\. να παριστάνετε ότι είστε κάποιο φυσικό ή νομικό πρόσωπο που δεν είστε, καθώς απαγορεύεται να υποδύεστε ή να παριστάνετε ως άλλο φυσικό πρόσωπο (συμπεριλαμβανομένων των διασημοτήτων), νομικό πρόσωπο, άλλος χρήστης του iCloud, υπάλληλος της Apple ή ηγετικό στέλεχος της κοινωνίας των πολιτών ή της κυβέρνησης ή να παρουσιάζετε ψευδώς, με οποιονδήποτε άλλον τρόπο, τη σχέση σας με οποιοδήποτε φυσικό ή νομικό πρόσωπο (η Apple διατηρεί το δικαίωμα απόρριψης ή αποκλεισμού ενός Λογαριασμού Apple ή διεύθυνσης email που μπορεί να θεωρηθεί ότι συνιστά πλαστοπροσωπία ή διαστρέβλωση της ταυτότητάς σας ή υπεξαίρεση του ονόματος ή της ταυτότητας ενός άλλου προσώπου),

6\. να προβαίνετε σε παραβίαση δικαιωμάτων δημιουργού ή λοιπών δικαιωμάτων πνευματικής ιδιοκτησίας (συμπεριλαμβανομένης της αναφόρτωσης περιεχομένου για το οποίο δεν έχετε δικαίωμα αναφόρτωσης) ή να κοινοποιήσετε εμπορικά μυστικά ή εμπιστευτικές πληροφορίες κατά παράβαση σύμβασης εμπιστευτικότητας, απασχόλησης ή μη κοινοποίησης πληροφοριών,

7\. να δημοσιεύετε, να αποστέλλετε, να μεταδίδετε ή να διαθέτετε με οποιονδήποτε άλλον τρόπο αυτόκλητα ή άνευ αδείας μηνύματα email, διαφημίσεις, προωθητικό υλικό, άχρηστη ή ανεπιθύμητη αλληλογραφία ή αλυσιδωτές επιστολές, συμπεριλαμβανομένων ενδεικτικά των μαζικών διαφημιστικών και ενημερωτικών ανακοινώσεων,

8\. να πλαστογραφήσετε οποιαδήποτε κεφαλίδα πακέτου Πρωτοκόλλου Ελέγχου Μετάδοσης/Πρωτοκόλλου Διαδικτύου (TCP\-IP) ή οποιοδήποτε μέρος των πληροφοριών της κεφαλίδας σε μήνυμα email ή σε μια ομαδική ανάρτηση είδησης ή να προσθέσετε με οποιονδήποτε άλλον τρόπο πληροφορίες σε μια κεφαλίδα με σκοπό την παραπλάνηση των παραληπτών σχετικά με την προέλευση οποιουδήποτε Περιεχομένου μεταδίδεται μέσω της Υπηρεσίας («spoofing»),

9\. να αναφορτώνετε, να δημοσιεύετε, να αποστέλλετε μέσω email, να μεταδίδετε, να αποθηκεύετε ή με άλλον τρόπο να διαθέτετε οποιοδήποτε υλικό το οποίο περιέχει ιούς ή άλλον κώδικα υπολογιστή, αρχεία ή προγράμματα που έχουν σχεδιαστεί για να βλάψουν, να παρεμποδίσουν ή να περιορίσουν την κανονική λειτουργία της Υπηρεσίας (ή οποιουδήποτε μέρους αυτής) ή οποιουδήποτε άλλου λογισμικού ή υλισμικού υπολογιστή,

10\. να δημιουργείτε παρεμβολές ή να διακόπτετε τη λειτουργία της Υπηρεσίας (συμπεριλαμβανομένης της πρόσβασης στην Υπηρεσία μέσω οποιωνδήποτε αυτοματοποιημένων μέσων, όπως δεσμών ενεργειών ή προγραμμάτων ανίχνευσης ιστού) ή τυχόν διακομιστών ή δικτύων που συνδέονται με την Υπηρεσία ή οποιεσδήποτε πολιτικές, απαιτήσεις ή κανονισμούς δικτύων που συνδέονται με την Υπηρεσία (συμπεριλαμβανομένης της άνευ αδείας πρόσβασης, χρήσης ή παρακολούθησης δεδομένων ή της κυκλοφορίας τους),

11\. να σχεδιάζετε ή να προβαίνετε σε οποιαδήποτε παράνομη δραστηριότητα και/ή

12\. να συγκεντρώνετε και να αποθηκεύετε προσωπικές πληροφορίες σχετικά με οποιουσδήποτε άλλους χρήστες της Υπηρεσίας, για να χρησιμοποιηθούν σε σχέση με οποιαδήποτε από τις προαναφερθείσες απαγορευμένες δραστηριότητες.

          Γ. Διαγραφή ΠεριεχομένουΑναγνωρίζετε ότι η Apple δεν φέρει καμία ευθύνη ή υπαιτιότητα για Περιεχόμενο που παρέχεται από άλλους και δεν έχει καμία υποχρέωση να ελέγχει το εν λόγω Περιεχόμενο. Ωστόσο, η Apple διατηρεί το δικαίωμα ανά πάσα στιγμή να αποφασίζει εάν το Περιεχόμενο είναι κατάλληλο και εάν συνάδει με την παρούσα Σύμβαση και δύναται να ελέγχει, να απομακρύνει, να αρνείται, να τροποποιεί και/ή να διαγράφει Περιεχόμενο οποτεδήποτε, χωρίς προηγούμενη ειδοποίηση και κατά την αποκλειστική διακριτική της ευχέρεια, εάν το εν λόγω Περιεχόμενο διαπιστωθεί ότι παραβιάζει την παρούσα Σύμβαση ή ότι είναι αμφισβητήσιμο με οποιονδήποτε άλλον τρόπο.

          Δ. Δημιουργία εφεδρικών αντιγράφων του Περιεχομένου σαςΈχετε την ευθύνη για τη δημιουργία εφεδρικών αντιγράφων, στον δικό σας υπολογιστή ή σε άλλη συσκευή, οποιωνδήποτε σημαντικών εγγράφων, εικόνων ή άλλου Περιεχομένου που αποθηκεύετε ή προσπελάζετε μέσω της Υπηρεσίας. Η Apple επιδεικνύει εύλογη ικανότητα και δέουσα επιμέλεια κατά την παροχή της Υπηρεσίας. Ωστόσο, δεν εγγυάται και δεν διαβεβαιώνει ότι το Περιεχόμενο που ενδέχεται να αποθηκεύσετε ή να προσπελάσετε μέσω της Υπηρεσίας δεν θα υποστεί ακούσια ζημιά, αλλοίωση ή απώλεια.          Ε. Πρόσβαση στον Λογαριασμό και το ΠεριεχόμενοΗ Apple διατηρεί το δικαίωμα να προβεί στις ενέργειες που πιστεύει ότι είναι ευλόγως απαραίτητες ή κατάλληλες για την εφαρμογή και/ή τον έλεγχο της συμμόρφωσης με οποιοδήποτε μέρος της παρούσας Σύμβασης. Αναγνωρίζετε και συμφωνείτε ότι η Apple δύναται, χωρίς να ευθύνεται απέναντί σας, να αποκτά πρόσβαση, να χρησιμοποιεί, να διατηρεί και/ή να κοινοποιεί στοιχεία του Λογαριασμού σας και οποιοδήποτε Περιεχόμενο σε αρχές επιβολής του νόμου, σε κυβερνητικούς αξιωματούχους και/ή σε τρίτους, εφόσον η Apple κρίνει ότι είναι ευλόγως απαραίτητο ή κατάλληλο, εάν επιβάλλεται δια νόμου να το πράξει ή εάν θεωρεί καλόπιστα ότι η εν λόγω πρόσβαση, χρήση, κοινοποίηση ή διατήρηση είναι ευλόγως απαραίτητη προκειμένου: (α) να συμμορφώνεται με νομικές διαδικασίες ή αιτήματα, (β) να εφαρμόζει την παρούσα Σύμβαση, συμπεριλαμβανομένης της διερεύνησης κάθε πιθανής παραβίασης της παρούσας, (γ) να ανιχνεύει, προλαμβάνει ή αντιμετωπίζει με οποιονδήποτε άλλον τρόπο ζητήματα ασφάλειας, απάτης ή τεχνικά ζητήματα ή (δ) να προστατεύει τα δικαιώματα, την περιουσία ή την ασφάλεια της Apple, των χρηστών της, τρίτων ή του κοινού, όπως απαιτείται ή επιτρέπεται από τον νόμο.  Αναγνωρίζετε ότι η Apple δεν φέρει καμία ευθύνη ή υπαιτιότητα για Περιεχόμενο που παρέχεται από άλλους και δεν έχει καμία υποχρέωση να ελέγχει το εν λόγω Περιεχόμενο. Ωστόσο, σύμφωνα με την πολιτική απορρήτου της Apple, η Apple διατηρεί το δικαίωμα ανά πάσα στιγμή να αποφασίζει εάν το Περιεχόμενο είναι κατάλληλο και εάν συνάδει με την παρούσα Σύμβαση και δύναται να ελέγχει εκ των προτέρων, να απομακρύνει, να αρνείται, να τροποποιεί και/ή να διαγράφει Περιεχόμενο οποτεδήποτε, χωρίς προηγούμενη ειδοποίηση και κατά την αποκλειστική διακριτική της ευχέρεια, εάν το εν λόγω Περιεχόμενο διαπιστωθεί ότι παραβιάζει την παρούσα Σύμβαση ή ότι είναι αμφισβητήσιμο με οποιονδήποτε άλλον τρόπο.

          ΣΤ. Ειδοποίηση περί πνευματικών δικαιωμάτων \- Νόμος DMCAΕάν θεωρείτε ότι το Περιεχόμενο για το οποίο διεκδικείτε τα δικαιώματα πνευματικής ιδιοκτησίας έχει παραβιαστεί από χρήστη της Υπηρεσίας, παρακαλούμε επικοινωνήστε με τον Υπεύθυνο Πνευματικής Ιδιοκτησίας (Copyright Agent) της Apple, όπως περιγράφεται στην Πολιτική Πνευματικών Δικαιωμάτων (Copyright Policy) της εταιρείας, στη διεύθυνση https://www.apple.com/legal/trademark/claimsofcopyright.html. Η Apple δύναται, κατά την αποκλειστική διακριτική της ευχέρεια, να αναστείλει και/ή να διακόψει οριστικά Λογαριασμούς χρηστών που αποκαλύφθηκε ότι έχουν προβεί επανειλημμένα σε παραβιάσεις δικαιωμάτων.          Ζ. Παραβιάσεις της παρούσας ΣύμβασηςΕάν, κατά τη χρήση της Υπηρεσίας, συναντήσετε Περιεχόμενο που θεωρείτε ανάρμοστο ή θεωρείται ότι αθετεί κατά άλλον τρόπο την παρούσα Σύμβαση, μπορείτε να το αναφέρετε αποστέλλοντας email στη διεύθυνση abuse@iCloud.com.          Η. Περιεχόμενο που υποβάλλετε ή καθιστάτε διαθέσιμο μέσω της Υπηρεσίας1\. Άδεια χρήσης από εσάς. Εξαιρουμένου του υλικού για το οποίο ενδέχεται να σας παραχωρήσει άδεια χρήσης, η Apple δεν διεκδικεί την κυριότητα των υλικών και/ή του Περιεχομένου που υποβάλλετε ή καθιστάτε διαθέσιμο μέσω της Υπηρεσίας. Ωστόσο, υποβάλλοντας ή δημοσιεύοντας το εν λόγω Περιεχόμενο σε περιοχές της Υπηρεσίας που είναι προσβάσιμες στο κοινό ή σε άλλους χρήστες με τους οποίους μοιράζεστε το εν λόγω Περιεχόμενο με τη συγκατάθεσή σας, παραχωρείτε στην Apple μια παγκόσμια, δωρεάν, μη αποκλειστική άδεια χρήσης, διανομής, αναπαραγωγής, τροποποίησης, διασκευής, δημοσίευσης, μετάφρασης, δημόσιας εκτέλεσης και δημόσιας προβολής του εν λόγω Περιεχομένου στην Υπηρεσία, αποκλειστικά για τον σκοπό για τον οποίο υποβλήθηκε ή κατέστη διαθέσιμο το εν λόγω Περιεχόμενο, χωρίς να δικαιούστε αποζημίωση ή να υφίσταται κάποια υποχρέωση απέναντί σας. Συμφωνείτε ότι το Περιεχόμενο που υποβάλατε ή δημοσιεύσατε συνιστά αποκλειστικά δική σας ευθύνη, δεν πρέπει να προσβάλλει ούτε να παραβιάζει τα δικαιώματα οποιουδήποτε άλλου προσώπου ή τους νόμους, δεν πρέπει να συμβάλλει ούτε υποκινεί την παραβίαση δικαιωμάτων ή άλλη παράνομη συμπεριφορά και δεν πρέπει να είναι χυδαίο, απαράδεκτο ή απρεπές. Υποβάλλοντας ή δημοσιεύοντας το εν λόγω Περιεχόμενο σε περιοχές της Υπηρεσίας που είναι προσπελάσιμες στο κοινό ή σε άλλους χρήστες, δηλώνετε ότι είστε ο ιδιοκτήτης αυτού του υλικού και/ή ότι έχετε όλα τα απαραίτητα δικαιώματα, άδειες και εξουσιοδότηση για να το διανέμετε.2\. Αλλαγές στο Περιεχόμενο. Κατανοείτε ότι προκειμένου να παρέχει την Υπηρεσία και να διαθέτει το Περιεχόμενό σας μέσω αυτής, η Apple δύναται να μεταδίδει το Περιεχόμενό σας σε ποικίλα δημόσια δίκτυα, σε διάφορα μέσα, και να τροποποιεί ή να μεταβάλλει το Περιεχόμενό σας για να συμμορφωθεί με τεχνικές απαιτήσεις που αφορούν τη σύνδεση δικτύων, συσκευών ή υπολογιστών. Συμφωνείτε ότι η άδεια που παραχωρείται δια της παρούσης επιτρέπει στην Apple να προχωρά στις εν λόγω ενέργειες.3\. Πληροφορίες για εμπορικά σήματα. Η επωνυμία Apple, το λογότυπο Apple, το όνομα iCloud, το λογότυπο iCloud και άλλα εμπορικά σήματα, σήματα υπηρεσιών, γραφικά και λογότυπα της Apple που χρησιμοποιούνται σε σχέση με την Υπηρεσία είναι εμπορικά σήματα ή σήματα κατατεθέντα της Apple Inc. στις ΗΠΑ και/ή σε άλλες χώρες. Κατάλογος των εμπορικών σημάτων της Apple δημοσιεύεται εδώ \- https://www.apple.com/legal/trademark/appletmlist.html. Άλλα εμπορικά σήματα, σήματα υπηρεσιών, γραφικά και λογότυπα που χρησιμοποιούνται αναφορικά με την Υπηρεσία μπορεί να είναι εμπορικά σήματα των αντίστοιχων κατόχων τους. Δεν σας παραχωρείται κανένα δικαίωμα ή άδεια χρήσης για κανένα από τα προαναφερθέντα εμπορικά σήματα. Επίσης, συμφωνείτε ότι δεν θα καταργήσετε, αποκρύψετε ή τροποποιήσετε οποιεσδήποτε δηλώσεις κυριότητας (συμπεριλαμβανομένων των δηλώσεων εμπορικών σημάτων και πνευματικών δικαιωμάτων) που ενδέχεται να είναι προσαρτημένα ή να περιέχονται στην Υπηρεσία.VI. Λογισμικό          Α. Δικαιώματα κυριότητας της Apple Αναγνωρίζετε και συμφωνείτε ότι η Apple και/ή οι δικαιοπάροχοί της είναι κάτοχοι όλων των νομίμων δικαιωμάτων, τίτλων και συμφερόντων σε ό,τι αφορά την Υπηρεσία, συμπεριλαμβανομένων ενδεικτικά των γραφικών, της διεπαφής χρήστη, των δεσμών ενεργειών και του λογισμικού που χρησιμοποιείται για την εφαρμογή της Υπηρεσίας, καθώς και οποιουδήποτε λογισμικού που παρέχεται σε εσάς στο πλαίσιο και/ή σε σχέση με την Υπηρεσία (το «Λογισμικό»), συμπεριλαμβανομένων όλων των δικαιωμάτων πνευματικής ιδιοκτησίας που υφίστανται επ'αυτού, είτε έχουν κατατεθεί είτε όχι, και οπουδήποτε στον κόσμο ενδέχεται να υπάρχουν. Συμφωνείτε επίσης ότι η Υπηρεσία (συμπεριλαμβανομένου του Λογισμικού της ή οποιουδήποτε άλλου μέρους αυτής) περιέχει αποκλειστικές και εμπιστευτικές πληροφορίες που προστατεύονται από τους ισχύοντες νόμους περί πνευματικής ιδιοκτησίας και άλλους νόμους, συμπεριλαμβανομένων ενδεικτικά των δικαιωμάτων δημιουργού (copyright). Συμφωνείτε ότι δεν θα χρησιμοποιείτε τις εν λόγω αποκλειστικές πληροφορίες ή υλικά με οποιονδήποτε τρόπο, εκτός εάν πρόκειται για τη χρήση της Υπηρεσίας σύμφωνα με την παρούσα Σύμβαση. Κανένα μέρος της Υπηρεσίας δεν επιτρέπεται να αναπαραχθεί σε οποιαδήποτε μορφή και με οποιοδήποτε μέσο, παρά μόνο όπως ορίζεται ρητά στους παρόντες όρους.

          Β. Άδεια χρήσης από την Apple. Η ΧΡΗΣΗ ΤΟΥ ΛΟΓΙΣΜΙΚΟΥ Ή ΟΠΟΙΟΥΔΗΠΟΤΕ ΜΕΡΟΥΣ ΤΗΣ ΥΠΗΡΕΣΙΑΣ, ΕΞΑΙΡΟΥΜΕΝΗΣ ΤΗΣ ΧΡΗΣΗΣ ΠΟΥ ΕΠΙΤΡΕΠΕΤΑΙ ΣΥΜΦΩΝΑ ΜΕ ΤΗΝ ΠΑΡΟΥΣΑ ΣΥΜΒΑΣΗ, ΑΠΑΓΟΡΕΥΕΤΑΙ ΑΥΣΤΗΡΑ ΚΑΙ ΠΑΡΑΒΙΑΖΕΙ ΤΑ ΔΙΚΑΙΩΜΑΤΑ ΠΝΕΥΜΑΤΙΚΗΣ ΙΔΙΟΚΤΗΣΙΑΣ ΑΛΛΩΝ ΠΡΟΣΩΠΩΝ ΚΑΙ ΕΝΔΕΧΕΤΑΙ ΝΑ ΣΑΣ ΕΠΙΒΛΗΘΟΥΝ ΚΥΡΩΣΕΙΣ ΑΣΤΙΚΗΣ ΚΑΙ ΠΟΙΝΙΚΗΣ ΦΥΣΗΣ, ΟΠΩΣ ΠΙΘΑΝΗ ΧΡΗΜΑΤΙΚΗ ΑΠΟΖΗΜΙΩΣΗ ΓΙΑ ΠΡΟΣΒΟΛΗ ΔΙΚΑΙΩΜΑΤΩΝ ΠΝΕΥΜΑΤΙΚΗΣ ΙΔΙΟΚΤΗΣΙΑΣ.          Γ. Δημόσια έκδοση beta. Κατά καιρούς, η Apple δύναται να προσφέρει νέα και/ή ενημερωμένα χαρακτηριστικά της Υπηρεσίας (τα «Χαρακτηριστικά beta») στο πλαίσιο του Προγράμματος δημόσιων εκδόσεων beta (το «Πρόγραμμα»), με σκοπό την παροχή σχολίων και παρατηρήσεων στην Apple για την ποιότητα και ευκολία χρήσης των Χαρακτηριστικών beta. Κατανοείτε και συμφωνείτε ότι η συμμετοχή σας στο Πρόγραμμα είναι εθελοντική και δεν δημιουργεί νομική εταιρική σχέση, σχέση αντιπροσώπευσης ή σχέση απασχόλησης ανάμεσα σε εσάς και την Apple, και ότι η Apple δεν υποχρεούται να σας παρέχει Χαρακτηριστικά beta. Η Apple μπορεί να διαθέσει τα εν λόγω χαρακτηριστικά στους συμμετέχοντες του Προγράμματος μέσω online εγγραφής ή δήλωσης συμμετοχής μέσω της Υπηρεσίας. Κατανοείτε και συμφωνείτε ότι η Apple δύναται να συλλέγει και να χρησιμοποιεί πληροφορίες από τον Λογαριασμό σας, τις συσκευές σας και περιφερειακές συσκευές προκειμένου να πραγματοποιήσει την εγγραφή σας σε ένα Πρόγραμμα και/ή να προσδιορίσει την καταλληλότητα συμμετοχής σας. Κατανοείτε ότι μετά την εγγραφή σας σε ένα Πρόγραμμα, ενδέχεται να μην είναι δυνατό να επαναφέρετε την έκδοση σε προηγούμενη έκδοση που δεν είναι έκδοση beta ενός συγκεκριμένου Χαρακτηριστικού beta. Σε περίπτωση που η εν λόγω επαναφορά μπορεί να πραγματοποιηθεί, ενδέχεται να μην είναι δυνατή η μετανάστευση δεδομένων που δημιουργήθηκαν με το Χαρακτηριστικό beta στην προηγούμενη έκδοση που δεν είναι έκδοση beta. Η χρήση των Χαρακτηριστικών beta από εσάς και η συμμετοχή σας στο Πρόγραμμα διέπονται από την παρούσα Σύμβαση και τυχόν επιπρόσθετους όρους που ενδέχεται να συνοδεύουν ξεχωριστά τα Χαρακτηριστικά beta. Τα Χαρακτηριστικά beta παρέχονται «ΩΣ ΕΧΟΥΝ» και «ΩΣ ΕΙΝΑΙ ΔΙΑΘΕΣΙΜΑ» και ενδέχεται να περιέχουν σφάλματα ή ανακρίβειες που μπορεί να προκαλέσουν αστοχίες, αλλοίωση ή απώλεια δεδομένων και/ή πληροφοριών από τη συσκευή σας και από περιφερειακές συσκευές (όπως, ενδεικτικά, διακομιστές και υπολογιστές) που συνδέονται με αυτή. Η Apple σάς συστήνει ανεπιφύλακτα να δημιουργείτε εφεδρικά αντίγραφα για όλα τα δεδομένα και τις πληροφορίες που βρίσκονται στη συσκευή σας και σε τυχόν περιφερειακές συσκευές πριν συμμετάσχετε σε οποιοδήποτε Πρόγραμμα. Αναγνωρίζετε ρητά και συμφωνείτε ότι κάθε χρήση των Χαρακτηριστικών beta πραγματοποιείται με αποκλειστικά δική σας ευθύνη. ΑΝΑΛΑΜΒΑΝΕΤΕ ΕΞ ΟΛΟΚΛΗΡΟΥ ΤΗΝ ΕΥΘΥΝΗ ΚΑΙ ΤΟ ΚΟΣΤΟΣ ΠΟΥ ΣΥΝΔΕΕΤΑΙ ΜΕ ΤΗ ΣΥΜΜΕΤΟΧΗ ΣΑΣ ΣΕ ΟΠΟΙΟΔΗΠΟΤΕ ΠΡΟΓΡΑΜΜΑ, ΣΥΜΠΕΡΙΛΑΜΒΑΝΟΜΕΝΩΝ ΕΝΔΕΙΚΤΙΚΑ ΤΩΝ ΤΕΛΩΝ ΠΡΟΣΒΑΣΗΣ ΣΤΟ ΔΙΑΔΙΚΤΥΟ, ΤΩΝ ΕΞΟΔΩΝ ΓΙΑ ΤΗ ΔΗΜΙΟΥΡΓΙΑ ΕΦΕΔΡΙΚΩΝ ΑΝΤΙΓΡΑΦΩΝ, ΤΟΥ ΚΟΣΤΟΥΣ ΠΟΥ ΠΡΟΚΥΠΤΕΙ ΓΙΑ ΤΗ ΧΡΗΣΗ ΤΗΣ ΣΥΣΚΕΥΗΣ ΣΑΣ ΚΑΙ ΠΕΡΙΦΕΡΕΙΑΚΩΝ ΣΥΣΚΕΥΩΝ, ΚΑΘΩΣ ΚΑΙ ΤΗΝ ΕΥΘΥΝΗ ΚΑΙ ΤΟ ΚΟΣΤΟΣ ΓΙΑ ΚΑΘΕ ΖΗΜΙΑ ΣΕ ΕΞΟΠΛΙΣΜΟ, ΛΟΓΙΣΜΙΚΟ, ΠΛΗΡΟΦΟΡΙΕΣ Ή ΔΕΔΟΜΕΝΑ. Η Apple δύναται να σας παράσχει ή να μην σας παράσχει τεχνική και/ή άλλη υποστήριξη για τα Χαρακτηριστικά beta. Σε περίπτωση που παρέχεται υποστήριξη, θα παρέχεται επιπροσθέτως της συνήθους κάλυψης υποστήριξης για την Υπηρεσία και θα είναι διαθέσιμη μόνο μέσω του Προγράμματος. Συμφωνείτε να τηρείτε τους κανόνες ή τις πολιτικές υποστήριξης που σας παρέχει η Apple έτσι ώστε να μπορέσετε να λάβετε την εν λόγω υποστήριξη. Η Apple διατηρεί το δικαίωμα τροποποίησης των όρων, των προϋποθέσεων ή των πολιτικών του Προγράμματος (συμπεριλαμβανομένης της παύσης λειτουργίας του Προγράμματος) ανά πάσα στιγμή, με η χωρίς ειδοποίηση, και δύναται να ανακαλέσει τη συμμετοχή σας στο Πρόγραμμα ανά πάσα στιγμή. Αναγνωρίζετε ότι η Apple δεν έχει καμία υποχρέωση να παρέχει μια εμπορική έκδοση των Χαρακτηριστικών beta και ότι, σε περίπτωση που διατεθεί η εν λόγω εμπορική έκδοση, ίσως περιέχει χαρακτηριστικά ή λειτουργίες διαφορετικές από εκείνες που περιέχονται στα Χαρακτηριστικά beta. Στο πλαίσιο του Προγράμματος, η Apple θα σας προσφέρει την ευκαιρία να υποβάλλετε σχόλια, προτάσεις ή άλλες παρατηρήσεις αναφορικά με τη χρήση των Χαρακτηριστικών beta από μέρους σας. Συμφωνείτε ότι, ελλείψει ξεχωριστής γραπτής συμφωνίας που να περιέχει διατάξεις περί του αντιθέτου, η Apple είναι ελεύθερη να χρησιμοποιεί τα σχόλια και τις παρατηρήσεις που παρέχετε για οποιονδήποτε σκοπό.

          Δ. Έλεγχος εξαγωγών. Η χρήση της Υπηρεσίας και του Λογισμικού, συμπεριλαμβανομένης της μεταβίβασης, ανάρτησης ή αναφόρτωσης δεδομένων, λογισμικού ή άλλου Περιεχομένου μέσω της Υπηρεσίας, ενδέχεται να υπόκειται στους νόμους περί εξαγωγών και εισαγωγών των Η.Π.Α. και άλλων χωρών. Συμφωνείτε να συμμορφώνεστε με όλους τους ισχύοντες νόμους και κανονισμούς περί εξαγωγών και εισαγωγών. Συγκεκριμένα, εντελώς ενδεικτικά, δεν επιτρέπεται η εξαγωγή ή η επανεξαγωγή του Λογισμικού (α) σε χώρες για τις οποίες εφαρμόζεται εμπορικός αποκλεισμός από τις Η.Π.Α. ή (β) σε οποιοδήποτε πρόσωπο που αναφέρεται στον κατάλογο των Ειδικώς Σεσημασμένων Πολιτών (Specially Designated Nationals) του Υπουργείου Οικονομικών των Η.Π.Α. ή στους καταλόγους Απαγορευμένων Φυσικών Προσώπων (Denied Person’s List) και Νομικών Οντοτήτων (Entity List) του Υπουργείου Εμπορίου των Η.Π.Α. Με τη χρήση του Λογισμικού ή της Υπηρεσίας, δηλώνετε και εγγυάστε ότι δεν βρίσκεστε σε καμία από τις εν λόγω χώρες ούτε συμπεριλαμβάνεστε σε κανέναν κατάλογο αυτού του είδους. Συμφωνείτε, επίσης, ότι δεν θα χρησιμοποιείτε το Λογισμικό ή την Υπηρεσία για σκοπούς που απαγορεύονται από τη νομοθεσία των Η.Π.Α., συμπεριλαμβανομένης ενδεικτικά της ανάπτυξης, του σχεδιασμού, της κατασκευής ή της παραγωγής πυραύλων, πυρηνικών, χημικών ή βιολογικών όπλων. Συμφωνείτε να μην αναφορτώνετε στον Λογαριασμό σας δεδομένα ή λογισμικό: (α) που υπόκεινται στους Διεθνείς Κανονισμούς για το Εμπόριο Όπλων (ITAR \- International Traffic in Arms Regulations) ή (β) για τα οποία δεν είναι δυνατή η εξαγωγή τους χωρίς πρότερη γραπτή άδεια, συμπεριλαμβανομένων ενδεικτικά ορισμένων ειδών λογισμικού και πηγαίου κώδικα κρυπτογράφησης, χωρίς να έχετε λάβει προηγουμένως την εν λόγω άδεια. Η εν λόγω διασφάλιση και η δέσμευση θα εξακολουθεί να ισχύουν και μετά τη λύση της παρούσας Σύμβασης.

          Ε. Ενημερώσεις. Κατά καιρούς, η Apple δύναται να ενημερώνει το Λογισμικό που χρησιμοποιείται από την Υπηρεσία. Για να συνεχίσετε να χρησιμοποιείτε την Υπηρεσία, οι εν λόγω ενημερώσεις ενδέχεται να καταφορτώνονται αυτόματα και να εγκαθίστανται στη συσκευή ή τον υπολογιστή σας. Οι ενημερώσεις αυτές ενδέχεται να περιλαμβάνουν διορθώσεις σφαλμάτων, βελτιώσεις ή ενίσχυση χαρακτηριστικών/δυνατοτήτων ή εξ ολοκλήρου νέες εκδόσεις του Λογισμικού. VII. Καταγγελία          Α. Εκούσια λύση/οριστική διακοπή από ΕσάςΜπορείτε να διαγράψετε τον Λογαριασμό Apple σας και/ή να σταματήσετε να χρησιμοποιείτε την Υπηρεσία ανά πάσα στιγμή. Εάν επιθυμείτε να σταματήσετε τη χρήση του iCloud στη συσκευή σας, μπορείτε να το απενεργοποιήσετε ανοίγοντας τις Ρυθμίσεις στη συσκευή σας, πατώντας iCloud και στη συνέχεια «Αποσύνδεση». Για να διακόψετε οριστικά τον Λογαριασμό σας και να διαγράψετε τον Λογαριασμό Apple σας, επικοινωνήστε με την Υποστήριξη της Apple στη διεύθυνση https://support.apple.com/contact. Εάν διακόψετε οριστικά τον Λογαριασμό σας και διαγράψετε τον Λογαριασμό Apple σας, δεν θα έχετε πρόσβαση σε άλλα προϊόντα και υπηρεσίες της Apple ή τρίτων τα οποία εγκαταστήσατε με τον εν λόγω Λογαριασμό Apple. Αυτή η ενέργεια ενδέχεται να είναι μη αναστρέψιμη. Χρεώσεις που ενδεχομένως πληρώσατε πριν την οριστική διακοπή σας δεν επιστρέφονται (εκτός εάν αυτό επιτρέπεται ρητώς από την παρούσα Σύμβαση), συμπεριλαμβανομένων τυχόν τελών που προκαταβάλατε για το έτος χρέωσης κατά τη διάρκεια του οποίου προχωρήσατε σε οριστική διακοπή. Η οριστική διακοπή του Λογαριασμού σας δεν σας απαλλάσσει από την υποχρέωση εξόφλησης πληρωτέων χρεώσεων ή επιβαρύνσεων.

          B. Λύση/οριστική διακοπή από την Apple

Η Apple δύναται ανά πάσα στιγμή, σε συγκεκριμένες συνθήκες και χωρίς προηγούμενη ειδοποίηση, να προχωρήσει σε άμεση οριστική διακοπή ή αναστολή, εν όλω ή εν μέρει, του Λογαριασμού σας και/ή της πρόσβασης στην Υπηρεσία. Στους λόγους λύσης/οριστικής διακοπής περιλαμβάνονται: (α) παραβιάσεις της παρούσας Σύμβασης ή άλλων πολιτικών ή κατευθυντήριων οδηγιών που αναφέρονται στην παρούσα και/ή δημοσιεύονται στην Υπηρεσία, (β) η υποβολή αιτήματος από εσάς για την ακύρωση ή οριστική διακοπή του Λογαριασμού σας, (γ) η υποβολή αιτήματος και/ή εντολής από αρχές επιβολής του νόμου, δικαστικό σώμα ή άλλη κρατική υπηρεσία, (δ) όπου η παροχή της Υπηρεσίας σε εσάς είναι ή ενδέχεται να καταστεί παράνομη, (ε) απρόσμενα τεχνικά ή σχετιζόμενα με την ασφάλεια ζητήματα και προβλήματα, (στ) η συμμετοχή σας σε δόλιες ή παράνομες δραστηριότητες ή (ζ) η μη πληρωμή των τελών που οφείλετε σε σχέση με την Υπηρεσία, υπό την προϋπόθεση ότι στην περίπτωση μη ουσιώδους αθέτησης, η Apple θα επιτρέπεται να προχωρήσει σε λύση/οριστική διακοπή μόνο κατόπιν σχετικής ειδοποίησης και προθεσμίας 30 ημερών και μόνο εάν δεν έχετε διορθώσει την αθέτηση εντός της εν λόγω τριανταήμερης περιόδου. Η εν λόγω οριστική διακοπή ή αναστολή πραγματοποιείται από την Apple κατά την απόλυτη διακριτική της ευχέρεια, και η Apple δεν θα ευθύνεται απέναντι σε εσάς ή σε οποιονδήποτε τρίτο για τυχόν ζημίες που ενδεχομένως επέλθουν ή απορρέουν από την εν λόγω οριστική διακοπή ή αναστολή του Λογαριασμού σας και/ή της πρόσβασής σας στην Υπηρεσία. Επιπρόσθετα, η Apple δύναται να προχωρήσει σε οριστική διακοπή του Λογαριασμού σας αποστέλλοντάς σας σχετική ειδοποίηση 30 ημέρες πριν μέσω email στη διεύθυνση που συνδέεται με τον Λογαριασμό σας εάν (α) ο Λογαριασμός σας είναι ανενεργός επί ένα έτος ή (β) υπάρχει γενική διακοπή της Υπηρεσίας ή μέρους αυτής. Ειδοποίηση σχετικά με τη γενική διακοπή της υπηρεσίας θα παρέχεται όπως προβλέπεται στην παρούσα, εκτός εάν δεν είναι εύλογο να παρασχεθεί λόγω συνθηκών που προκύπτουν από νομικές, ρυθμιστικές ή κρατικές ενέργειες, προκειμένου να αντιμετωπιστούν ανησυχίες σχετικά με την ασφάλεια των χρηστών, το απόρρητο των χρηστών ή σε επίπεδο τεχνικής ακεραιότητας, να αποφευχθούν οι διακοπές υπηρεσίας σε άλλους χρήστες ή λόγω φυσικών καταστροφών, καταστροφικών γεγονότων, πολέμου ή άλλου παρόμοιου περιστατικού που βρίσκεται εκτός της σφαίρας εύλογου ελέγχου της Apple. Σε περίπτωση λύσης/οριστικής διακοπής, η Apple θα σας παρέχει κατ' αναλογία επιστροφή του ποσού που έχετε ενδεχομένως προκαταβάλει για την αντίστοιχη περίοδο συνδρομής σας. Η Apple δεν ευθύνεται απέναντί σας για οποιεσδήποτε τροποποιήσεις που μπορεί να πραγματοποιηθούν στην Υπηρεσία ή στους όρους υπηρεσίας σύμφωνα με την παρούσα ενότητα VIIB.

          Γ. Συνέπειες λύσης/οριστικής διακοπήςΜετά την οριστική διακοπή του Λογαριασμού σας, ενδέχεται να χάσετε κάθε πρόσβαση στην Υπηρεσία και σε τμήματα αυτής, συμπεριλαμβανομένου ενδεικτικά του Λογαριασμού, του Λογαριασμού Apple, του λογαριασμού email και του Περιεχομένου σας. Επίσης, μετά από ένα χρονικό διάστημα, η Apple θα διαγράφει πληροφορίες και δεδομένα που είναι αποθηκευμένα στον λογαριασμό/λογαριασμούς σας ή στο πλαίσιο αυτών. Μεμονωμένα συστατικά στοιχεία της Υπηρεσίας που έχετε ενδεχομένως χρησιμοποιήσει σύμφωνα με ξεχωριστές συμφωνίες άδειας χρήσης λογισμικού θα διακόπτονται επίσης σύμφωνα με τις εν λόγω συμφωνίες άδειας χρήσης.

VIII. Σύνδεσμοι και λοιπόν υλικό τρίτωνΟρισμένο Περιεχόμενο, στοιχεία ή χαρακτηριστικά της Υπηρεσίας δύνανται να περιλαμβάνουν υλικό από τρίτους και/ή υπερσυνδέσμους προς άλλους ιστότοπους, πόρους ή Περιεχόμενο. Καθώς η Apple ενδέχεται να μην έχει κανέναν έλεγχο επί των εν λόγω ιστότοπων και/ή του υλικού τρίτων, αναγνωρίζετε και συμφωνείτε ότι δεν ευθύνεται για τη διαθεσιμότητα των εν λόγω ιστότοπων ή πόρων, δεν επιδοκιμάζει ούτε εγγυάται την ακρίβεια αυτών και δεν φέρει καμία υπαιτιότητα ή ευθύνη για οποιοδήποτε Περιεχόμενο, διαφημίσεις, προϊόντα ή υλικό που δημοσιεύονται ή είναι διαθέσιμα από τους εν λόγω ιστότοπους ή πόρους. Επίσης, αναγνωρίζετε και συμφωνείτε ότι η Apple δεν φέρει καμία απολύτως ευθύνη ή υπαιτιότητα για τυχόν ζημίες που προκαλούνται ή φέρονται να έχουν προκληθεί, άμεσα ή έμμεσα, ως απόρροια της χρήσης που πραγματοποιήσατε και/ή της εξάρτησής σας από το εν λόγω Περιεχόμενο, διαφημίσεις, προϊόντα ή υλικό που δημοσιεύονται ή είναι διαθέσιμα από τους εν λόγω ιστότοπους ή πόρους.

IX. ΑΠΟΠΟΙΗΣΗ ΕΓΓΥΗΣΕΩΝ, ΠΕΡΙΟΡΙΣΜΟΣ ΕΥΘΥΝΗΣΣΕ ΟΡΙΣΜΕΝΕΣ ΔΙΚΑΙΟΔΟΣΙΕΣ ΔΕΝ ΕΠΙΤΡΕΠΕΤΑΙ Ο ΑΠΟΚΛΕΙΣΜΟΣ ΣΥΓΚΕΚΡΙΜΕΝΩΝ ΕΓΓΥΗΣΕΩΝ, ΕΠΟΜΕΝΩΣ, ΣΤΟ ΒΑΘΜΟ ΚΑΤΑ ΤΟΝ ΟΠΟΙΟ ΑΠΑΓΟΡΕΥΟΝΤΑΙ ΡΗΤΑ ΑΠΟ ΤΗΝ ΙΣΧΥΟΥΣΑ ΝΟΜΟΘΕΣΙΑ, ΟΡΙΣΜΕΝΕΣ ΑΠΟ ΤΙΣ ΕΞΑΙΡΕΣΕΙΣ ΠΟΥ ΟΡΙΖΟΝΤΑΙ ΠΑΡΑΚΑΤΩ ΕΝΔΕΧΕΤΑΙ ΝΑ ΜΗΝ ΙΣΧΥΟΥΝ ΓΙΑ ΕΣΑΣ. ΓΙΑ ΠΑΡΑΔΕΙΓΜΑ, ΓΙΑ ΤΟΥΣ ΚΑΤΑΝΑΛΩΤΕΣ ΣΤΗΝ ΑΥΣΤΡΑΛΙΑ, ΚΑΝΕΝΑ ΜΕΡΟΣ ΤΗΣ ΠΑΡΟΥΣΑΣ ΑΔΕΙΑΣ ΧΡΗΣΗΣ ΔΕΝ ΕΠΗΡΕΑΖΕΙ, ΟΥΤΕ ΑΠΟΣΚΟΠΕΙ ΣΤΟ ΝΑ ΕΠΗΡΕΑΣΕΙ, ΤΑ ΝΟΜΙΜΑ ΔΙΚΑΙΩΜΑΤΑ ΣΑΣ ΒΑΣΕΙ ΤΗΣ ΝΟΜΟΘΕΣΙΑΣ ΠΡΟΣΤΑΣΙΑΣ ΤΟΥ ΚΑΤΑΝΑΛΩΤΗ ΤΗΣ ΑΥΣΤΡΑΛΙΑΣ (AUSTRALIAN CONSUMER LAW) (ΠΕΡΙΛΑΜΒΑΝΟΜΕΝΩΝ ΤΩΝ ΕΓΓΥΗΣΕΩΝ ΠΟΥ ΠΑΡΕΧΟΝΤΑΙ ΣΤΟΝ ΚΑΤΑΝΑΛΩΤΗ).

Η APPLE ΕΠΙΔΕΙΚΝΥΕΙ ΕΥΛΟΓΗ ΙΚΑΝΟΤΗΤΑ ΚΑΙ ΔΕΟΥΣΑ ΕΠΙΜΕΛΕΙΑ ΚΑΤΑ ΤΗΝ ΠΑΡΟΧΗ ΤΗΣ ΥΠΗΡΕΣΙΑΣ. ΟΙ ΑΚΟΛΟΥΘΕΣ ΑΠΟΠΟΙΗΣΕΙΣ ΥΠΟΚΕΙΝΤΑΙ ΣΤΗΝ ΠΑΡΟΥΣΑ ΡΗΤΗ ΕΓΓΥΗΣΗ.Η APPLE ΔΕΝ ΕΓΓΥΑΤΑΙ, ΔΕΝ ΔΗΛΩΝΕΙ ΚΑΙ ΔΕΝ ΔΙΑΒΕΒΑΙΩΝΕΙ ΟΤΙ Η ΧΡΗΣΗ ΤΗΣ ΥΠΗΡΕΣΙΑΣ ΑΠΟ ΕΣΑΣ ΘΑ ΕΙΝΑΙ ΑΔΙΑΛΕΙΠΤΗ Ή ΑΠΑΛΛΑΓΜΕΝΗ ΑΠΟ ΣΦΑΛΜΑΤΑ, ΚΑΙ ΣΥΜΦΩΝΕΙΤΕ ΟΤΙ, ΚΑΤΑ ΚΑΙΡΟΥΣ, Η APPLE ΔΥΝΑΤΑΙ ΝΑ ΔΙΑΚΟΠΤΕΙ ΤΗΝ ΥΠΗΡΕΣΙΑ ΕΠ' ΑΟΡΙΣΤΟΝ Ή ΝΑ ΑΚΥΡΩΣΕΙ ΤΗΝ ΥΠΗΡΕΣΙΑ ΣΥΜΦΩΝΑ ΜΕ ΤΟΥΣ ΟΡΟΥΣ ΤΗΣ ΠΑΡΟΥΣΑΣ ΣΥΜΒΑΣΗΣ.ΚΑΤΑΝΟΕΙΤΕ ΚΑΙ ΣΥΜΦΩΝΕΙΤΕ ΡΗΤΑ ΟΤΙ Η ΥΠΗΡΕΣΙΑ ΠΑΡΕΧΕΤΑΙ «ΩΣ ΕΧΕΙ» ΚΑΙ «ΩΣ ΕΙΝΑΙ ΔΙΑΘΕΣΙΜΗ». Η APPLE ΚΑΙ ΟΙ ΣΥΝΔΕΔΕΜΕΝΕΣ ΕΤΑΙΡΕΙΕΣ, ΟΙ ΘΥΓΑΤΡΙΚΕΣ, ΤΑ ΣΤΕΛΕΧΗ, ΟΙ ΔΙΕΥΘΥΝΤΕΣ, ΟΙ ΥΠΑΛΛΗΛΟΙ, ΟΙ ΑΝΤΙΠΡΟΣΩΠΟΙ, ΟΙ ΣΥΝΕΡΓΑΤΕΣ ΚΑΙ ΟΙ ΔΙΚΑΙΟΠΑΡΟΧΟΙ ΤΗΣ ΑΠΟΠΟΙΟΥΝΤΑΙ ΡΗΤΑ ΟΛΕΣ ΤΙΣ ΕΓΓΥΗΣΕΙΣ ΟΠΟΙΟΥΔΗΠΟΤΕ ΕΙΔΟΥΣ, ΡΗΤΕΣ Ή ΣΙΩΠΗΡΕΣ, ΣΥΜΠΕΡΙΛΑΜΒΑΝΟΜΕΝΩΝ ΕΝΔΕΙΚΤΙΚΑ ΤΩΝ ΣΙΩΠΗΡΩΝ ΕΓΓΥΗΣΕΩΝ ΠΕΡΙ ΕΜΠΟΡΕΥΣΙΜΟΤΗΤΑΣ, ΚΑΤΑΛΛΗΛΟΤΗΤΑΣ ΓΙΑ ΣΥΓΚΕΚΡΙΜΕΝΟ ΣΚΟΠΟ ΚΑΙ ΜΗ ΠΡΟΣΒΟΛΗΣ ΠΝΕΥΜΑΤΙΚΩΝ ΔΙΚΑΙΩΜΑΤΩΝ ΤΡΙΤΩΝ. ΣΥΓΚΕΚΡΙΜΕΝΑ, Η APPLE ΚΑΙ ΟΙ ΣΥΝΔΕΔΕΜΕΝΕΣ ΕΤΑΙΡΕΙΕΣ, ΟΙ ΘΥΓΑΤΡΙΚΕΣ, ΤΑ ΣΤΕΛΕΧΗ, ΟΙ ΔΙΕΥΘΥΝΤΕΣ, ΟΙ ΥΠΑΛΛΗΛΟΙ, ΟΙ ΑΝΤΙΠΡΟΣΩΠΟΙ, ΟΙ ΣΥΝΕΡΓΑΤΕΣ ΚΑΙ ΟΙ ΔΙΚΑΙΟΠΑΡΟΧΟΙ ΤΗΣ ΔΕΝ ΕΓΓΥΩΝΤΑΙ ΟΤΙ (I) Η ΥΠΗΡΕΣΙΑ ΘΑ ΑΝΤΑΠΟΚΡΙΝΕΤΑΙ ΣΤΙΣ ΑΠΑΙΤΗΣΕΙΣ ΣΑΣ, (II) Η ΑΠΟ ΜΕΡΟΥΣ ΣΑΣ ΧΡΗΣΗ ΤΗΣ ΥΠΗΡΕΣΙΑΣ ΘΑ ΕΙΝΑΙ ΕΓΚΑΙΡΗ, ΑΔΙΑΛΕΙΠΤΗ, ΑΣΦΑΛΗΣ Ή ΑΠΑΛΛΑΓΜΕΝΗ ΑΠΟ ΣΦΑΛΜΑΤΑ, (III) ΟΠΟΙΕΣΔΗΠΟΤΕ ΠΛΗΡΟΦΟΡΙΕΣ ΑΠΟΚΤΑΤΕ ΩΣ ΑΠΟΤΕΛΕΣΜΑ ΤΗΣ ΥΠΗΡΕΣΙΑΣ ΘΑ ΕΙΝΑΙ ΑΚΡΙΒΕΙΣ Ή ΑΞΙΟΠΙΣΤΕΣ ΚΑΙ (IV) ΤΥΧΟΝ ΕΛΑΤΤΩΜΑΤΑ Ή ΣΦΑΛΜΑΤΑ ΣΤΟ ΛΟΓΙΣΜΙΚΟ ΠΟΥ ΣΑΣ ΠΑΡΕΧΕΤΑΙ ΣΤΟ ΠΛΑΙΣΙΟ ΤΗΣ ΥΠΗΡΕΣΙΑΣ ΘΑ ΔΙΟΡΘΩΘΟΥΝ.Η APPLE ΔΕΝ ΔΗΛΩΝΕΙ ΚΑΙ ΔΕΝ ΕΓΓΥΑΤΑΙ ΟΤΙ Η ΥΠΗΡΕΣΙΑ ΘΑ ΕΙΝΑΙ ΑΠΑΛΛΑΓΜΕΝΗ ΑΠΟ ΖΗΜΙΕΣ, ΑΛΛΟΙΩΣΕΙΣ, ΕΠΙΘΕΣΕΙΣ, ΙΟΥΣ, ΠΑΡΕΜΒΟΛΕΣ, ΠΕΙΡΑΤΕΙΑ Ή ΑΛΛΗ ΠΑΡΑΒΙΑΣΗ ΤΗΣ ΑΣΦΑΛΕΙΑΣ, ΚΑΙ ΑΠΟΠΟΙΕΙΤΑΙ ΚΑΘΕ ΣΧΕΤΙΚΗ ΕΥΘΥΝΗ.ΟΠΟΙΟΔΗΠΟΤΕ ΥΛΙΚΟ ΛΑΜΒΑΝΕΤΑΙ Ή ΑΠΟΚΤΑΤΑΙ ΚΑΤΑ ΑΛΛΟΝ ΤΡΟΠΟ ΜΕΣΩ ΤΗΣ ΧΡΗΣΗΣ ΤΗΣ ΥΠΗΡΕΣΙΑΣ ΘΑ ΠΡΟΣΠΕΛΑΖΕΤΑΙ ΚΑΤΑ ΤΗ ΔΙΑΚΡΙΤΙΚΗ ΣΑΣ ΕΥΧΕΡΕΙΑ ΚΑΙ ΕΥΘΥΝΗ ΚΑΙ ΕΙΣΤΕ ΑΠΟΚΛΕΙΣΤΙΚΑ ΥΠΕΥΘΥΝΟΙ ΓΙΑ ΟΠΟΙΑΔΗΠΟΤΕ ΖΗΜΙΑ ΣΤΗ ΣΥΣΚΕΥΗ ΣΑΣ, ΣΤΟΝ ΥΠΟΛΟΓΙΣΤΗ ΣΑΣ Ή ΓΙΑ ΑΠΩΛΕΙΑ ΔΕΔΟΜΕΝΩΝ ΠΟΥ ΑΠΟΡΡΕΕΙ ΑΠΟ ΤΗ ΚΑΤΑΦΟΡΤΩΣΗ/ΛΗΨΗ ΟΠΟΙΟΥΔΗΠΟΤΕ ΥΛΙΚΟΥ ΑΥΤΟΥ ΤΟΥ ΕΙΔΟΥΣ. ΑΝΑΓΝΩΡΙΖΕΤΕ ΕΠΙΠΛΕΟΝ ΟΤΙ Η ΥΠΗΡΕΣΙΑ ΔΕΝ ΠΡΟΟΡΙΖΕΤΑΙ ΚΑΙ ΔΕΝ ΕΙΝΑΙ ΚΑΤΑΛΛΗΛΗ ΓΙΑ ΧΡΗΣΗ ΣΕ ΚΑΤΑΣΤΑΣΕΙΣ Ή ΠΕΡΙΒΑΛΛΟΝΤΑ ΟΠΟΥ Η ΑΣΤΟΧΙΑ Ή ΟΙ ΧΡΟΝΙΚΕΣ ΚΑΘΥΣΤΕΡΗΣΕΙΣ Ή ΤΑ ΣΦΑΛΜΑΤΑ Ή ΟΙ ΑΝΑΚΡΙΒΕΙΕΣ ΣΤΟ ΠΕΡΙΕΧΟΜΕΝΟ, ΣΤΑ ΔΕΔΟΜΕΝΑ Ή ΣΤΙΣ ΠΛΗΡΟΦΟΡΙΕΣ ΠΟΥ ΠΑΡΕΧΟΝΤΑΙ ΑΠΟ ΤΗΝ ΥΠΗΡΕΣΙΑ ΘΑ ΜΠΟΡΟΥΣΑΝ ΝΑ ΕΠΙΦΕΡΟΥΝ ΘΑΝΑΤΟ, ΣΩΜΑΤΙΚΟ ΤΡΑΥΜΑΤΙΣΜΟ Ή ΣΟΒΑΡΕΣ ΣΩΜΑΤΙΚΕΣ ΒΛΑΒΕΣ Ή ΠΕΡΙΒΑΛΛΟΝΤΙΚΗ ΖΗΜΙΑ.          ΠΕΡΙΟΡΙΣΜΟΣ ΕΥΘΥΝΗΣΣΕ ΟΡΙΣΜΕΝΕΣ ΔΙΚΑΙΟΔΟΣΙΕΣ ΔΕΝ ΕΠΙΤΡΕΠΕΤΑΙ Ο ΑΠΟΚΛΕΙΣΜΟΣ Ή Ο ΠΕΡΙΟΡΙΣΜΟΣ ΕΥΘΥΝΗΣ ΑΠΟ ΤΟΥΣ ΠΑΡΟΧΟΥΣ ΥΠΗΡΕΣΙΩΝ. ΣΤΟΝ ΒΑΘΜΟ ΠΟΥ ΟΙ ΕΝ ΛΟΓΩ ΕΞΑΙΡΕΣΕΙΣ Ή ΠΕΡΙΟΡΙΣΜΟΙ ΑΠΑΓΟΡΕΥΟΝΤΑΙ ΡΗΤΑ ΑΠΟ ΤΟ ΙΣΧΥΟΝ ΔΙΚΑΙΟ, ΟΡΙΣΜΕΝΕΣ ΑΠΟ ΤΙΣ ΕΞΑΙΡΕΣΕΙΣ Ή ΤΟΥΣ ΠΕΡΙΟΡΙΣΜΟΥΣ ΠΟΥ ΠΡΟΒΛΕΠΟΝΤΑΙ ΠΙΟ ΚΑΤΩ ΕΝΔΕΧΕΤΑΙ ΝΑ ΜΗΝ ΙΣΧΥΟΥΝ ΣΤΗΝ ΠΕΡΙΠΤΩΣΗ ΣΑΣ.Η APPLE ΕΠΙΔΕΙΚΝΥΕΙ ΕΥΛΟΓΗ ΙΚΑΝΟΤΗΤΑ ΚΑΙ ΔΕΟΥΣΑ ΕΠΙΜΕΛΕΙΑ ΚΑΤΑ ΤΗΝ ΠΑΡΟΧΗ ΤΗΣ ΥΠΗΡΕΣΙΑΣ. ΟΙ ΑΚΟΛΟΥΘΟΙ ΠΕΡΙΟΡΙΣΜΟΙ ΔΕΝ ΙΣΧΥΟΥΝ ΣΕ ΠΕΡΙΠΤΩΣΗ ΖΗΜΙΑΣ/ΑΠΩΛΕΙΑΣ ΠΟΥ ΠΡΟΚΥΠΤΕΙ ΑΠΟ (Α) ΜΗ ΕΠΙΔΕΙΞΗ ΕΥΛΟΓΗΣ ΙΚΑΝΟΤΗΤΑΣ ΚΑΙ ΔΕΟΥΣΑΣ ΕΠΙΜΕΛΕΙΑΣ ΑΠΟ ΤΗΝ APPLE, (Β) ΒΑΡΙΑ ΑΜΕΛΕΙΑ Ή ΔΟΛΟ Ή ΑΠΑΤΗ ΤΗΣ APPLE Ή (Γ) ΘΑΝΑΤΟ Ή ΣΩΜΑΤΙΚΟ ΤΡΑΥΜΑΤΙΣΜΟ.

ΚΑΤΑΝΟΕΙΤΕ ΚΑΙ ΣΥΜΦΩΝΕΙΤΕ ΡΗΤΑ ΟΤΙ Η APPLE ΚΑΙ ΟΙ ΣΥΝΔΕΔΕΜΕΝΕΣ ΕΤΑΙΡΕΙΕΣ, ΟΙ ΘΥΓΑΤΡΙΚΕΣ, ΤΑ ΣΤΕΛΕΧΗ, ΟΙ ΔΙΕΥΘΥΝΤΕΣ, ΟΙ ΥΠΑΛΛΗΛΟΙ, ΟΙ ΑΝΤΙΠΡΟΣΩΠΟΙ, ΟΙ ΣΥΝΕΡΓΑΤΕΣ ΚΑΙ ΟΙ ΔΙΚΑΙΟΠΑΡΟΧΟΙ ΤΗΣ ΔΕΝ ΕΥΘΥΝΟΝΤΑΙ ΑΠΕΝΑΝΤΙ ΣΑΣ ΓΙΑ ΟΠΟΙΑΔΗΠΟΤΕ ΑΜΕΣΗ, ΕΜΜΕΣΗ, ΘΕΤΙΚΗ Ή ΑΠΟΘΕΤΙΚΗ ΖΗΜΙΑ, ΕΙΔΙΚΗ ΑΠΟΖΗΜΙΩΣΗ Ή ΑΠΟΖΗΜΙΩΣΗ ΓΙΑ ΗΘΙΚΗ ΒΛΑΒΗ, ΣΥΜΠΕΡΙΛΑΜΒΑΝΟΜΕΝΩΝ ΕΝΔΕΙΚΤΙΚΑ ΤΩΝ ΑΠΟΖΗΜΙΩΣΕΩΝ ΓΙΑ ΔΙΑΦΥΓΟΝΤΑ ΚΕΡΔΗ, ΑΠΩΛΕΙΑΣ ΦΗΜΗΣ ΚΑΙ ΠΕΛΑΤΕΙΑΣ, ΧΡΗΣΗΣ, ΔΕΔΟΜΕΝΩΝ, ΚΟΣΤΟΥΣ ΠΡΟΜΗΘΕΙΑΣ ΥΠΟΚΑΤΑΣΤΑΤΩΝ ΠΡΟΪΟΝΤΩΝ Ή ΥΠΗΡΕΣΙΩΝ, Ή ΛΟΙΠΩΝ ΑΫΛΩΝ ΖΗΜΙΩΝ (ΑΚΟΜΑ ΚΑΙ ΑΝ Η APPLE ΕΙΧΕ ΕΝΗΜΕΡΩΘΕΙ ΓΙΑ ΤΟ ΕΝΔΕΧΟΜΕΝΟ ΑΥΤΩΝ ΤΩΝ ΖΗΜΙΩΝ), ΠΟΥ ΠΡΟΚΥΠΤΟΥΝ ΑΠΟ: (I) ΤΗ ΧΡΗΣΗ Ή ΤΗΝ ΑΔΥΝΑΜΙΑ ΧΡΗΣΗΣ ΤΗΣ ΥΠΗΡΕΣΙΑΣ, (II) ΟΠΟΙΕΣΔΗΠΟΤΕ ΑΛΛΑΓΕΣ ΕΧΟΥΝ ΠΡΑΓΜΑΤΟΠΟΙΗΘΕΙ ΣΤΗΝ ΥΠΗΡΕΣΙΑ Ή ΟΠΟΙΑΔΗΠΟΤΕ ΠΡΟΣΩΡΙΝΗ Ή ΜΟΝΙΜΗ ΠΑΥΣΗ ΤΗΣ ΥΠΗΡΕΣΙΑΣ Ή ΟΠΟΙΟΥΔΗΠΟΤΕ ΤΜΗΜΑΤΟΣ ΤΗΣ, (III) ΤΗ ΜΗ ΕΞΟΥΣΙΟΔΟΤΗΜΕΝΗ ΠΡΟΣΒΑΣΗ ΣΤΙΣ ΜΕΤΑΔΟΣΕΙΣ Ή ΤΑ ΔΕΔΟΜΕΝΑ ΣΑΣ Ή ΤΡΟΠΟΠΟΙΗΣΗ ΑΥΤΩΝ, (IV) ΤΗ ΔΙΑΓΡΑΦΗ, ΤΗ ΦΘΟΡΑ Ή ΤΗΝ ΑΠΟΤΥΧΙΑ ΑΠΟΘΗΚΕΥΣΗΣ Ή/ΚΑΙ ΑΠΟΣΤΟΛΗΣ ΤΩΝ ΜΕΤΑΔΟΣΕΩΝ Ή ΤΩΝ ΔΕΔΟΜΕΝΩΝ ΣΑΣ ΣΤΗΝ ΥΠΗΡΕΣΙΑ Ή ΜΕΣΩ ΑΥΤΗΣ, (V) ΔΗΛΩΣΕΙΣ Ή ΣΥΜΠΕΡΙΦΟΡΑ ΟΠΟΙΟΥΔΗΠΟΤΕ ΤΡΙΤΟΥ ΑΝΑΦΟΡΙΚΑ ΜΕ ΤΗΝ ΥΠΗΡΕΣΙΑ ΚΑΙ (VI) ΟΠΟΙΟΔΗΠΟΤΕ ΑΛΛΟ ΘΕΜΑ ΣΧΕΤΙΖΕΤΑΙ ΜΕ ΤΗΝ ΥΠΗΡΕΣΙΑ.          ΑΠΟΖΗΜΙΩΣΗΣτον βαθμό που δεν απαγορεύεται από τον νόμο, συμφωνείτε ότι θα υπερασπίζεστε, θα αποζημιώνετε και θα απαλλάσσετε την Apple, τις συνδεδεμένες εταιρείες, τις θυγατρικές, τα στελέχη, τους διευθυντές, τους υπαλλήλους, τους αντιπροσώπους, τους συνεργάτες, τους εργολήπτες και τους δικαιοπαρόχους της από οποιαδήποτε αξίωση ή απαίτηση, συμπεριλαμβανομένων των εύλογων δικηγορικών αμοιβών, που εγείρονται από τρίτους και έχουν σχέση με ή προκύπτουν από: (α) οποιοδήποτε Περιεχόμενο το οποίο υποβάλλετε, δημοσιεύετε, μεταδίδετε ή καθιστάτε διαθέσιμο κατά άλλον τρόπο μέσω της Υπηρεσίας, (β) την από μέρους σας χρήση της Υπηρεσίας, (γ) οποιαδήποτε από μέρους σας αθέτηση της παρούσας Σύμβασης, (δ) οποιαδήποτε εύλογη ενέργεια που γίνεται από την Apple στο πλαίσιο της έρευνάς της όπου υπάρχουν υποψίες για παραβίαση της παρούσας Σύμβασης ή ως απόρροια διαπίστωσης ή απόφασής της ότι πραγματοποιήθηκε παραβίαση της παρούσας Σύμβασης ή (ε) την από μέρους σας παραβίαση των δικαιωμάτων τρίτων. Αυτό σημαίνει ότι δεν μπορείτε να κινηθείτε νομικά κατά της Apple, των συνδεδεμένων εταιρειών, των θυγατρικών, των στελεχών, των διευθυντών, των υπαλλήλων, των αντιπροσώπων, των συνεργατών, των εργοληπτών και των δικαιοπαρόχων της ως απόρροια της εύλογης απόφασής της να καταργήσει ή να αρνηθεί να επεξεργαστεί πληροφορίες ή Περιεχόμενο, να σας προειδοποιήσει, να αναστείλει ή να διακόψει οριστικά την πρόσβασή σας στην Υπηρεσία ή να προχωρήσει σε οποιαδήποτε άλλη ενέργεια κατά τη διάρκεια διεξαγωγής έρευνας όπου υπάρχουν υποψίες για παραβίαση της παρούσας ή ως απόρροια της διαπίστωσης της Apple ότι έχει υπάρξει αθέτηση της παρούσας Σύμβασης. Η παρούσα διάταξη περί αποποίησης ευθύνης και αποζημίωσης ισχύει για όλες τις παραβιάσεις/αθετήσεις που περιγράφονται ή εξετάζονται από την παρούσα Σύμβαση. Η συγκεκριμένη υποχρέωση θα εξακολουθεί να ισχύει μετά τη λύση ή λήξη της παρούσας Σύμβασης και/ή της χρήσης της Υπηρεσίας από μέρους σας. Αναγνωρίζετε ότι φέρετε την ευθύνη για κάθε χρήση της Υπηρεσίας μέσω του Λογαριασμού σας και ότι η παρούσα Σύμβαση ισχύει για οποιαδήποτε και κάθε χρήση του Λογαριασμού σας. Συμφωνείτε ότι θα συμμορφώνεστε με την παρούσα Σύμβαση και ότι θα υπερασπίζεστε, θα αποζημιώνετε και θα απαλλάσσετε την Apple από και έναντι όλων των αξιώσεων και απαιτήσεων που προκύπτουν από τη χρήση του Λογαριασμού σας, είτε έχετε δώσει τη ρητή άδειά σας για την εν λόγω χρήση είτε όχι.

Χ. ΓΕΝΙΚΕΣ ΔΙΑΤΑΞΕΙΣ          Α. Ειδοποιήσεις/ανακοινώσειςΗ Apple δύναται να σας παρέχει ειδοποιήσεις/ανακοινώσεις αναφορικά με την Υπηρεσία οι οποίες θα αφορούν, μεταξύ άλλων, μεταβολές στην παρούσα Σύμβαση, μέσω email στη διεύθυνση email σας στο iCloud (και/ή σε εναλλακτική διεύθυνση email που συνδέεται με τον Λογαριασμό σας, εάν έχει παρασχεθεί), μέσω iMessage ή SMS, ταχυδρομικής επιστολής ή δημοσίευσης στον ιστότοπό μας και/ή στην Υπηρεσία.

Εάν βρίσκεστε στην Ινδία, σύμφωνα με τους «Κανόνες Τεχνολογίας της πληροφορίας (Οδηγίες για τους διαμεσολαβητές) του 2021», παρακαλείστε να παραπέμψετε την καταγγελία σας στον ακόλουθο υπεύθυνο καταγγελιών:Για θέματα σχετικά με τις «Οδηγίες για τους διαμεσολαβητές»:Υπεύθυνος καταγγελιών:  Nikhil Pai 

Φόρμα ιστού:  Apple.co/IndiaGrievanceIntermediaries

Σημαντική σημείωση: Λάβετε υπόψη ότι μόνο οι καταγγελίες που εμπίπτουν στο πεδίο εφαρμογής των Κανόνων Τεχνολογίας της πληροφορίας (Οδηγίες για τους διαμεσολαβητές) του 2021 και αφορούν το iCloud θα απευθύνονται μέσω των συνδέσμων στη φόρμα ιστού του υπεύθυνου καταγγελιών.          Β. Εφαρμοστέο δίκαιοΕξαιρουμένων των διατάξεων της ακόλουθης παραγράφου και στον βαθμό που προβλέπονται ρητώς, η παρούσα Σύμβαση και οι σχέσεις ανάμεσα σε εσάς και την Apple διέπονται από τη νομοθεσία της Πολιτείας της Καλιφόρνια, με αποκλεισμό των διατάξεων περί σύγκρουσης δικαίων. Εσείς και η Apple συμφωνείτε ότι υπόκεισθε στην προσωπική και αποκλειστική δικαιοδοσία των δικαστηρίων της κομητείας της Σάντα Κλάρα στην Καλιφόρνια για την επίλυση οποιασδήποτε διαφοράς ή αξίωσης η οποία προκύπτει από την παρούσα Σύμβαση. Εάν (α) δεν είστε υπήκοος Ηνωμένων Πολιτειών Αμερικής, (β) δεν είστε κάτοικος Ηνωμένων Πολιτειών Αμερικής, (γ) δεν προσπελάζετε την Υπηρεσία από τις Ηνωμένες Πολιτείες Αμερικής και (δ) είστε υπήκοος μίας από τις χώρες που αναφέρονται κατωτέρω, συμφωνείτε δια της παρούσης ότι οποιαδήποτε διαφορά ή αξίωση η οποία προκύπτει από την παρούσα Σύμβαση διέπεται από το εφαρμοστέο δίκαιο που προβλέπεται κατωτέρω, μη λαμβανομένων υπόψη των διατάξεων περί σύγκρουσης δικαίων, και δια της παρούσης υπόκεισθε αμετάκλητα στη μη αποκλειστική δικαιοδοσία των δικαστηρίων που βρίσκονται στην πολιτεία, την περιφέρεια ή τη χώρα που αναφέρεται κατωτέρω και το δίκαιο της οποίας ισχύει:Εάν είστε υπήκοος χώρας μέλους της Ευρωπαϊκής Ένωσης ή υπήκοος Ηνωμένου Βασιλείου, Ελβετίας, Νορβηγίας ή Ισλανδίας, το εφαρμοστέο δίκαιο και η ισχύουσα δικαιοδοσία είναι η νομοθεσία και τα δικαστήρια του τόπου κατοικίας σας.Εάν είστε υπήκοος Ιαπωνίας, το εφαρμοστέο δίκαιο είναι το ιαπωνικό δίκαιο και η ισχύουσα δικαιοδοσία είναι η δικαιοδοσία των δικαστηρίων στο Τόκιο της Ιαπωνίας.Εξαιρείται ρητά η εφαρμογή στην παρούσα Σύμβαση του νόμου που είναι γνωστός ως Σύμβαση των Ηνωμένων Εθνών για τις διεθνείς πωλήσεις κινητών πραγμάτων.          Γ. Συνολική ΣύμβασηΗ παρούσα Σύμβαση συνιστά τη συνολική σύμβαση ανάμεσα σε εσάς και την Apple, διέπει την από μέρους σας χρήση της Υπηρεσίας και αντικαθιστά πλήρως τυχόν παλαιότερες συμβάσεις ανάμεσα σε εσάς και την Apple σε σχέση με την Υπηρεσία. Ενδέχεται, επίσης, να διέπεστε από πρόσθετους όρους και προϋποθέσεις που ενδεχομένως ισχύουν όταν χρησιμοποιείτε υπηρεσίες συνδεδεμένων εταιρειών, περιεχόμενο ή λογισμικό τρίτου. Εάν οποιοδήποτε μέρος της παρούσας Σύμβασης θεωρηθεί άκυρο ή ανεφάρμοστο, το εν λόγω μέρος θα ερμηνευτεί με τρόπο που συνάδει με το εφαρμοστέο δίκαιο προκειμένου να αντανακλά, στον μεγαλύτερο δυνατό βαθμό, τις αρχικές προθέσεις των συμβαλλομένων, ενώ τα υπόλοιπα μέρη θα παραμείνουν σε πλήρη ισχύ και θα παράγουν έννομα αποτελέσματα. Η αδυναμία της Apple να ασκήσει ή να εφαρμόσει οποιοδήποτε δικαίωμα ή διάταξη της παρούσας Σύμβασης δεν συνιστά αποποίηση του εν λόγω δικαιώματος ή διάταξης. Συμφωνείτε ότι, εξαιρουμένων των διατάξεων με αντίθετο περιεχόμενο που προβλέπονται ρητά στην παρούσα Σύμβαση, δεν υφίστανται τρίτοι δικαιούχοι στην παρούσα σύμβαση.          Δ. Ο όρος «Apple», όπως χρησιμοποιείται στην παρούσα, σημαίνει:• την εταιρεία Apple Inc., με έδρα στη διεύθυνση One Apple Park Way, Cupertino, Καλιφόρνια, για χρήστες στις Ηνωμένες Πολιτείες, συμπεριλαμβανομένου του Πουέρτο Ρίκο,

• την εταιρεία Apple Canada Inc., με έδρα στη διεύθυνση 120 Bremner Blvd., Suite 1600, Toronto ON M5J 0A8, Καναδάς, για χρήστες στον Καναδά,

• την εταιρεία Apple Services LATAM LLC, με έδρα στη διεύθυνση 1 Alhambra Plaza, Ste 700 Coral Gables, Φλόριδα, για χρήστες στο Μεξικό, την Κεντρική ή Νότια Αμερική ή οποιαδήποτε χώρα ή περιοχή της Καραϊβικής (εκτός του Πουέρτο Ρίκο),

• την εταιρεία iTunes K.K., με έδρα στη διεύθυνση Roppongi Hills, 6\-10\-1 Roppongi, Minato\-ku, Tokyo 106\-6140, Τόκιο, για χρήστες στην Ιαπωνία, 

• την εταιρεία Apple Pty Limited, με έδρα στη διεύθυνση Level 3, 20 Martin Place, Sydney NSW 2000, Αυστραλία, για χρήστες στην Αυστραλία, τη Νέα Ζηλανδία, συμπεριλαμβανομένων εδαφών και συνδεδεμένων δικαιοδοσιών και

• την εταιρεία Apple Distribution International Ltd, με έδρα στη διεύθυνση Hollyhill Industrial Estate, Hollyhill, Cork, Δημοκρατία της Ιρλανδίας, για όλους τους λοιπούς χρήστες (με την επιφύλαξη της παρακάτω εξαίρεσης)

Από τις 26 Οκτωβρίου 2024, ο όρος «Apple» θα σημαίνει την εταιρεία Apple Services Pte. Ltd., με έδρα στη διεύθυνση 7 Ang Mo Kio Street 64, Singapore 569086, για τους χρήστες στο Βανουάτου, την Καμπότζη, το Μακάο, τις Μαλδίβες, τη Μιανμάρ, τη Μικρονησία, τη Μογγολία, το Μπουτάν, το Μπρουνέι, το Λάος, το Ναούρου, το Νεπάλ, τις Nήσους Σολομώντος, τη Νότια Κορέα, το Παλάου, την Παπούα Νέα Γουινέα, τη Σρι Λάνκα, την Τόνγκα και τα Φίτζι. Πριν από τις 26 Οκτωβρίου 2024, ο όρος «Apple» σημαίνει την εταιρεία Apple Distribution International Ltd. για τους ως άνω χρήστες.

ΣΥΝΑΨΗ ΗΛΕΚΤΡΟΝΙΚΩΝ ΣΥΜΒΑΣΕΩΝΗ από μέρους σας χρήση της Υπηρεσίας περιλαμβάνει τη δυνατότητα ηλεκτρονικής σύναψης συμβάσεων και/ή πραγματοποίησης συναλλαγών. ΑΝΑΓΝΩΡΙΖΕΤΕ ΟΤΙ ΟΙ ΗΛΕΚΤΡΟΝΙΚΕΣ ΥΠΟΒΟΛΕΣ ΣΑΣ ΣΥΝΙΣΤΟΥΝ ΤΗ ΣΥΜΦΩΝΙΑ ΚΑΙ ΠΡΟΘΕΣΗ ΣΑΣ ΝΑ ΔΕΣΜΕΥΕΣΤΕ ΑΠΟ ΚΑΙ ΝΑ ΠΛΗΡΩΝΕΤΕ ΓΙΑ ΤΙΣ ΕΝ ΛΟΓΩ ΣΥΜΒΑΣΕΙΣ ΚΑΙ ΣΥΝΑΛΛΑΓΕΣ. Η ΣΥΜΦΩΝΙΑ ΚΑΙ ΠΡΟΘΕΣΗ ΣΑΣ ΝΑ ΔΕΣΜΕΥΕΣΤΕ ΑΠΟ ΤΙΣ ΗΛΕΚΤΡΟΝΙΚΕΣ ΥΠΟΒΟΛΕΣ ΙΣΧΥΕΙ ΓΙΑ ΟΛΑ ΤΑ ΑΡΧΕΙΑ ΚΑΙ ΣΤΟΙΧΕΙΑ ΠΟΥ ΑΦΟΡΟΥΝ ΟΛΕΣ ΤΙΣ ΣΥΝΑΛΛΑΓΕΣ ΠΟΥ ΣΥΝΑΠΤΕΤΕ ΣΤΟ ΠΛΑΙΣΙΟ ΤΗΣ ΠΑΡΟΥΣΑΣ ΥΠΗΡΕΣΙΑΣ, ΣΥΜΠΕΡΙΛΑΜΒΑΝΟΜΕΝΩΝ ΤΩΝ ΕΙΔΟΠΟΙΗΣΕΩΝ ΑΚΥΡΩΣΗΣ, ΠΟΛΙΤΙΚΩΝ, ΣΥΜΒΟΛΑΙΩΝ ΚΑΙ ΕΦΑΡΜΟΓΩΝ. Προκειμένου να προσπελάζετε και να τηρείτε τα ηλεκτρονικά αρχεία σας, ενδέχεται να υποχρεούστε να έχετε ορισμένο υλισμικό και λογισμικό σχετικά με

          E. ΑπόρρητοΗ χρήση της Υπηρεσίας από μέρους σας υπόκειται στην Πολιτική απορρήτου της Apple, η οποία είναι διαθέσιμη στη διεύθυνση https://www.apple.com/legal/privacy.Τελευταία αναθεώρηση: 16 Σεπτεμβρίου 2024